@relation makaleler
@attribute baslik string
@attribute gazete string
@attribute yazar string
@attribute icerik string
@attribute tarih string
@attribute class {Siyaset, Ekonomi, Spor, Sağlık, Eğitim, Yaşam}
@data
'DOLARIN ÇIKIŞINA DUR DENMELİYDİ','Milliyet','Zeynep Aktaş','Yılbaşından bu yana dolar/TL 3.78’den 4.92’ye kadar yükseldi. Son bir haftadaki yükseliş ise yüzde 10. Dün Merkez buna müdahale etti... Dolar kuru normal dışı yükseldi. Bir yıldaki kur oynaklığı, bir ayda yaşandı. Son bir haftada kur yüzde 10 arttı. Dolar/TL kuru dün 4.92 TL seviyesine kadar yükseldi. Akşam saatlerinde ise Merkez Bankası’nın faiz hamlesi geldi. Şirketlerin döviz açıklarını kapatmak için gösterdikleri talep, yerli yatırımcıların dövizdeki yükseliş beklentilerinin sürmesi, kritik direnç seviyelerinin aşılması ile otomatik emirlerin devreye girmesi, yeni pozisyon açma istemleri, kurdaki çıkışı destekliyor. Yıla 3.78’den başlayan dolar/TL bugün 5 lira seviyesine dayandı. Sessiz kalmadı... Peki doların çıkışı daha önce önlenebilir miydi? İş Yatırım, dünkü bülteninde TL’de küresel risk iştahından bağımsız serbest düşüşün devam ettiğini vurguladı. Kurum, düşüşün gelişmekte olan ülkelere yayılan satış dalgasından kaynaklanmadığını, Merkez Bankası’nın müdahalesi ile TL’nin kayıplarını kısmen geri alabileceğini dile getirdi. Ekonomi Bakanı Nihat Zeybekci de dün, “İlgili kurumlar Cumhurbaşkanı ya da Başbakanı konuya dahil etmeden sorumluluklarının gereğini yapmalı” mesajını verdi. Merkez Bankası’nın sessiz kalmaması, dolardaki çıkışın en azından durması için önemliydi. Herkes bekliyordu... Ev hanımından, taksi şoförüne, esnaftan iş adamına kadar herkes dolara karşıalınacak önlemleri görmek istiyordu. Çünkü hesap ortada. Örneğin yılbaşında elinde 100 bin doları olup TL’ye çevirenler o gün 378 bin 950 TL almıştı. Beş ay boyunca dolarda kalmaları halinde ise birikimleri 492 bin TL oldu. Arada 113 bin TL fark oluştu. Müdahale gelmesiydi... Türk lirasının bu düşüşüyle panik yaygınlaştı. Bunu üstteki grafikten de görebiliyoruz. Dolar/TL kritik direnç seviyesinin üzerine çıktı ve müdahale gelmesiydi hedef olarak 5.25’lere yönelmişti. Tahtakale’de hareketlilik Tahtakale dövizcileri ve ‘ayaklı borsa’ dün hareketliydi. Sabah 4.92’ye çıkan dolar Merkez Bankası’nın müdahalesine kadar 4.80’lerde dalgalandı. Dövizdeki dalgalanma nedeniyle Tahtakale’deki bazı döviz bürolarının tabela kapattığı, döviz alım ve satışını kısa süreli durdurduğu görüldü. l DHA Ya önlem olmasaydı? Önlem alınmasaydı, Türkiye’ye yönelik endişe içeren raporlar çok daha fazla yayınlanmaya başlayacaktı. Hatta yayınlanmaya devam ediyor. S&P yetkilileri, TL ve devlet borçlanma maliyetleri üzerindeki baskıyı durduramaması halinde, Türkiye’nin mali görünümünün hızlı bir şekilde bozulabileceğini belirtti. Almanya’nın ikinci büyük bankası Commerzbank, TCMB’nin 7 Haziran’daki toplantı tarihine kadar müdahale etmemesi halinde dolar/TL kurunun 6’yı görebileceği öngörüsünü paylaştı. Şirketler vadesi gelen ödemelerini yapabilmek için döviz talebinde bulunuyor. Sıcak para avantajı sağlamazsa Türkiye’ye yeni para girişi sınırlı oluyor. Sıcak paranın gelmeyişi ise piyasalardaki domino etkisini tetikleme riski oluşturuyor. ‘FAİZ KARTI’ ÖNEMLİYDİ Dolardaki ateşin alınabilmesi açısından Merkez Bankası’nın faiz kartını sahaya sürmesi önemliydi. Diğer enstrümanlar denenmesine rağmen kuru frenlemeye yetmedi. Tabii faiz artışının oranı da önemli hale gelmişti. Sorunun görmezden gelinmesi ise asıl büyük tehlikeydi. Zira böylesi bir durumda kaygılarını dile getiren yabancı sermaye daha da mesafeli kalmayı tercih edecekti. Kuşkusuz Merkez Bankası kadar siyasi iktidarın da bu noktada atması gereken önemli adımlar var. Ülkede olağanüstü halin devam etmesi ve hukukun üstünlüğü ilkesinin aşınması yabancı yatırımcının kendisini güvende görmesini zorlaştırırken gelen sermayenin de geri durmasına yol açmakta.  ','24/05/2018', ?
'Dolar zorluyor!','Milliyet','Melih Aşık','Dolar ve euro başta olmak üzere döviz kurlarındaki artış her türlü izahın, savunmanın, gerekçenin, bahanenin de üstüne çıktı. Dün bu satırlar yazılırken, rekortmen bir yüksek atlamacı gibi 5 metre, pardon 5 lirayı aşmayı deniyordu. İşin ilginci, iktidarın da artık sesi kesildi. Merkez Bankası’nın faizi arttırmasıyla dolar ve euro’nun ateşi bir miktar söndü. Yeterli mi? Göreceğiz... Herkes arabanın frenini arayadursun... Türkiye, Cumhuriyet tarihinin en ağır ekonomik krizine doğru tam gaz ilerliyor... Neden bu duruma gelindi, görebilmek zor değil... Başta turizm olmak üzere döviz kaynaklarını kuruttuk, faizi zamanında yükseltmedik, OHAL ile yabancı sermayeye güveni sarstık, elde ne varsa sattık, cari açığa zamanında çözüm bulmadık...vs... Sorunlar birikti ve kriz olarak karşımıza çıktı. Sonuç; gelirimiz, tasarrufumuz, geleceğimiz hızla eriyor... Bu arada CHP’nin akil adamlarından emekli büyükelçi Onur Öymen bir öneride bulunuyor: - İktidarın yükselen krize çare bulamamasına karşı CHP’nin yapacağı şeyler olmalıdır. Örneğin partinin içindeki Selin Sayek Böke, İlhan Kesici, Faik Öztrak, Akif Hamzaçebi gibi iktisatçılar dışarıdan da yardım alarak bir kurul oluşturup bu krizin sebeplerini ve muhtemel çözümleri ortaya koyabilirler. İktisatçı Dani Rodrik ta okyanus ötesinden dertlenip önlemler öneriyor. CHP ana muhalefet partisi olarak daha kapsamlı çözümler önerebilir. Önermelidir. Dürüstlüğün bedeli! İstanbul Belediye Meclisi’nde 127 CHP’li üye vardır. Bunların en az 120’si iktidar partisi ile uyumlu çalışır. Yolsuzluklara, imar cinayetlerine, rant mafyasına karşı kamuoyunu bilgilendiren ve en önde mücadele eden tek isim Hüseyin Sağ’dır... Bu uğurda dayak yemiş, elinde avucunda ne varsa davalara harcamış.. Ancak yolundan dönmemiştir... Hüseyin Sağ bu mücadeleyi Meclis’te sürdürmek için CHP’ye adaylık başvurusunda bulunmuştu. Kendisiyle alay eder gibi İstanbul’da listenin seçilmeyecek bir yerine koydular. Anlaşıldı ki Genel Merkez’in ne İstanbul’un yağmalanmasına ne yolsuzluklarla mücadeleye yönelik bir duyarlılığı vardır...   FIRSAT CHP’li Akif Hamzaçebi ve Gürsel Tekin’in İstanbul’da belediye başkanlığı adaylığı için çalıştıkları uzun süredir biliniyor. Sık sık çarşı pazar dolaşıp taksici esnafıyla sohbet etmelerinin başta gelen nedeni bu. Derken söz konusu her iki isim milletvekili adaylığı için başvurdu ve listelerin seçilecek sıralarında yer aldı. Soru şu; Hamzaçebi ve Tekin belediye başkanlığı düşüncesinden vaz mı geçtiler? Yoksa, milletvekilliğini garanti edelim, belediye başkanlığı olmazsa cebimizde bulunsun diye fırsatçı bir yaklaşımları mı var? Seçmene saygı adına açıklamalılar... ORUÇ Yerel bir televizyon kanalı “Oruç”la ilgili sokak röportajı yaparken soruyor: - Orucu ilk hangi şehirde yaşayanlar açar? - Adana’da yaşayanlar. - Neden? - Plakası 01 de ondan. - Peki, en son hangi şehirde yaşayanlar açar? - Düzce’de yaşayanlar. - Neden? - Plakası 81. TORUN Padişah 2. Abdülhamit’in beşinci kuşaktan torunu Nilhan Osmanoğlu’nun kitabında Marie Curie’ye atfen yazdığı: “Osmanlı’dan bize 30 kitap kaldı, atomu parçalayabildik. Şayet yakılan bir milyon kitabın yarısı kalsaydı, çoktan uzayda galaksiler arasında geziyor olacaktık” sözlerini gülümseyerek yazmıştık. Okurumuz Taner Başkan Madam Curie’nin o sözü yüzlerce yıl önce yakılan İskenderiye Kütüphanesi için söylediğini bildirdi. Bu ihtimal daha akla yakın...                    ','24/05/2018', ?
'Listeler seçimde ne kadar etkili?','Milliyet','Tunca Bengin','Partilerin milletvekili listeleri her zamanki gibi yine tartışma ve kırgınlık yarattı. Ancak bu kez ittifaklar nedeniyle şiddeti biraz daha fazla. Çünkü AKP’de ve özellikle de CHP’de bazı illerdeki liste başları ve seçilecek yerlerdeki isimler aynı mahallenin insanları değil. O nedenle de listelere giremeyen ya da arka sıralara düşen “ana damar” partililer tepkili. Dahası, kendi içlerindeki aday tercihlerinin doğru yapılmadığı, seçmenin oylarını çekecek birçok ismin çizildiğine dönük itirazlar da var. Tabii bunlara karşı partilerin gerekçeleri ise “Tercihler daha geniş kitlelerin, yani karşı blokun da oyunu almak için yapıldı” şeklinde. Yani bu kişisel değil, tamamen partinin çıkarlarına odaklı bir hamle. Dolayısıyla da tüm hesaplar ve beklentiler kendi kemik oylarına başka partilerden oy devşirmek üzerine. Peki, bu gerçekten mümkün mü? Başka frekanstan bir ya da birkaç ismin katkılarıyla partilerin oyları patlar mı? Soruyu kamuoyu araştırmacısı  Adil Gür yanıtlıyor: “Türkiye’de genel seçimlerde bir ilde bir partiye yüzde 3-5 oy getirecek bir aday yoktur. Hele İstanbul, Ankara, İzmir gibi büyükşehirlerde adayın sıfır etkisi var. Bugün 100 tane araştırma yapsanız, 5 tane milletvekili söyle deseniz, hangi partiden olursa olsun, İstanbul’da 90 küsur milletvekili var, 5 tane ismi kimse sayamaz. Anadolu’da küçük illerde evet aday önemli ama orada da bu oy getirmekten çok, oy götürecek isim olmamasıyla bağlantılı. Yani ilinde sevilmeyen isimde ısrar etmemek gibi. Yoksa ‘Bilmem kim aday olmuş, biz oraya verelim’ diye bir şey yoktur. Hele başka bir partiye oy verenler oluk oluk başka bir partiye gitmez.” Yani? “Siyasi partiler kulvar değiştirdik-lerinde örneğin AKP İzmir 1. sıraya veya Tunceli 1. sıraya CHP’li bir aday koysa bu oy getirmeyeceği gibi, CHP de muhafazakârlardan oy almak için muhafazakâr aday gösterdiğinde oy verirler demek mümkün değil. Aksine, partinin ideolojisiyle örtüşmeyen adaylar gösterdiğinizde, tabandan tepkiler gelebilir. Çünkü seçmen davranışını belirleyen genel etken lider ve partinin kurumsal imajı, kimliği. Yani insanlar genelde lidere ve partiye oy verirler.” Liderin seçmen hareketine etkisinin de partilere göre değiştiğini belirten Gür, devam ediyor: “Kitle partilerinde liderin etkisi çok fazla, ideolojik partilerde ise daha azdır. CHP, HDP kısmen MHP bugün AKP’den daha ideolojik partiler. Örneğin, biz Türkiye’de hep yıllarca, Allah uzun ömür versin, ‘Deniz Baykal gitsin, başka biri gelsin, CHP iktidar olur’ dedik. Deniz Bey gitti, Kemal Bey geldi, CHP’de de oy değişmedi. Yani lider önemli ama merkez partilerinde çok daha önemli. İdeoloji partilerinde liderden daha önce ideoloji geliyor. İnsan parti başkanını beğenmese bile parti aidiyetiyle beraber gidiyor, partisine oy veriyor. Bugün CHP’ye oy verenlerin yüzde 100’ü Kemal Kılıçdaroğlu’nu beğeniyor mu? Yok öyle bir şey ama parti aidiyetiyle ve ideolojik nedenlerle tercih ediyor.” Bakalım; ittifak adı altında ana damara dönük yapılan oy devşirme aşıları bu kez tutacak mı? Yoksa götürüleri getirilerinden daha mı fazla olacak? 24 Haziran’da bunu bir kez daha test edeceğiz...','24/05/2018', ?
'Dolar, euro ve ötesi','Milliyet','Güneri Cıvaoğlu','Dolar ve euro yükseli-şini sürdürüyor. (... Dün akşamüstü yerinde bir müdahale ile aşağı çekildi.) ABD’nin estirdiği rüzgârlar en çok Arjantin ve Türkiye’yi etkiledi. Arjantin Pezosu yılbaşından bu yana yüzde 40 değer kaybetti. Türk Lirası da yüzde 20. Dünyada petrol fiyatlarının yükselişi bunun “artçı” sarsıntıları. Gerçi iktidar bu yükselişleri enerji fiyatlarına yansıtmamaya çalışıyor ama bir süre sonra, herhalde, 24 Haziran’ın ertesinde zam daha fazla ertelenemez. TL’nin değer kaybında Fitch gibi uluslararası “değerlendirme” kuruluşlarının Türkiye ekonomisine olumsuz bildirilerinin de rolü var. ................... Bu ekonomik göstergelerin 24 Haziran seçimlerini AK Parti aleyhine psikolojik ortam oluşturduğu/oluşturacağı söylenebilir mi? Abdülkadir Selvi’nin dünkü yazısında “araştırmalara göre seçmenin oylarını yönlendiren” nedenlerin başında “ekonomi” geliyor. Elbette... Genel ekonominin, ülke düzeyinde makro göstergeleri değil. Yani... Doların, euro’nun karşısında değer kaybetmesi... Enflasyon oranı... Cari açık... Bunlar “bilimsel ve teorik” konular. Seçmenin asıl “ekonomik göstergesi” cebinde hissettiğidir. Kazandığı paranın “satın alma” gücünün aşınması... Pazarda, bakkalda, manavda, kasapta yılbaşından önce yaptığı harcamanın, mayıs ayında ne kadar arttığı. Fiyatlardaki sıçramalar. ..................... Uzmanlara göre piyasa oyuncuları “dolar ve euro’daki durumu satın almış bulunuyor.” Ankara’daki karar vericiler de “TL’deki düşüşle bütün mal ve hizmet üretimini etkileyecek enerji fiyatlarında zorunlu artışı erteleyerek, vergi düşürerek esnetmekte....” Ama... Piyasanın alt oyuncuları, pazarlama zincirindeki kademeler dövizdeki yükselişin çok daha fazlasını etiketlere yansıtmakta. Yiyecek başta olmak üzere zamlar yüzde 20’nin üstünde. Fakat... 1998’in o yüzde 1500 - yüzde 2000 enflasyonu ile toplumdaki büyük tepkileri, iktidarın üç ortağını da seçimde barajı bile aşamayacak hale getiren “oy cezasını” hatırlayın. Böyle bir durumun olmadığı çok açık. 24 Haziran’a kadar “küresel bazı güçlerin” ve “uluslararası değerlendirme kurumlarının” rüzgârları daha da sert estireceği hissedilmekle beraber seçim sonuçlarında büyük değişim sarsıntıları yapacağı ortam yok. ...................... Ekonomiden sonra demokrasinin kalitesi ve özgürlükler de seçmenin rota göstergesi. Geride kalan seçimlere göre bu başlığın daha fazla öne çıktığı görülüyor. Toplum yüksek tansiyon, ağırlaşmış hava istemiyor. Başta Cumhurbaşkanı Recep Tayyip Erdoğan olmak üzere AK Parti kurmaylarının daha ılımlı üslubu bu bakımdan da dikkat çekici.  Yıllardır  mahkeme, hapis, ceza, müebbetlikler, gazete manşetlerinde ve TV ekranlarında. 15 Temmuz darbe girişimi ise hâlâ süren bir travma... Irak, Suriye savaşlarıyla bölgenin hava kirliliği, 2 milyonu aşkın mülteciyle de toplum yoruldu. Zamanın ruhu “barış, karşılıklı hoşgörü, farklı renklerin kucaklaşması...” Sadece iktidarın değil, muhalefetin de bu toplum psikolojisini dikkate almasında fayda var.','24/05/2018', ?
'İstanbul Modern’e kavuştuk','Milliyet','Çağdaş Ertuna','Salı akşamı itibarıyla Beyoğlu, özlediğimiz cıvıl cıvıl günlerine geri döndü. İstanbul Modern’in Meşrutiyet Caddesi’ndeki geçici mekânına taşınmasıyla, İKSV ve Soho House’a komşu gelmesiyle bölgeye eski günlerdeki hareketlilik de geldi. Tabii bu da en çok İstanbullu kültür-sanat etkinlikleri takipçilerini sevindirdi. Salı akşamı İstanbul Modern’in önündeki müthiş kalabalık da bunun canlı kanıtıydı aslında. Koleksiyonerler de sanatçılar da dikkat çekiyordu bu kalabalık arasında. Bir de İstanbul Modern’in geçici mekânında açılış sergisi olan değerli sanatçı Anthony Cragg ile fotoğraf çektirme yarışında olanlar vardı tabii. Neyse ki daha sonra Anthony Cragg, müze yönetimi ile İKSV binasının üstündeki Firuze’de rahat bir nefes aldı. İstanbul Modern’in Karaköy’de harika bir restoranı vardı, ama yeni yerinde ne yazık ki restoranı yok. Cup of Joy’un kahveleriyle sınırlı, ama neyse ki Asmalı Cavit’ten Cecconi’s’e çok güzel restoranlar var civarda. Çıkışta nereye gidildi? Açılıştan çıkanların çoğu müzenin tam karşısındaki Soho House’da aldı soluğu, yeni Ortadoğu restoranı Naavah’yı denemek üzere. Soho House’un kurucusu Nick Jones da Naavah’daydı, Prens Charles ile Londra’daki yeni kulübü White City House’un kurdelesini kestikten ve hemen akabinde yılın düğününe katılıp Harry ve Meghan’a mutluluklar diledikten sonra. İstanbul Modern’i ne kadar beğendiğini anlatıyordu üyelere. Geçici müze nasıl olmuş? Peki ama İstanbul Modern nasıl olmuş? Elbette, çok sevilen bir müzenin taşınması kolay değil. Koleksiyonun tamamının sergilenmesi de mümkün değil. Ama tüm bu zor şartlara rağmen başta müzenin kurucusu Oya Eczacıbaşı ve direktörü Levent Çalıkoğlu harika bir iş çıkarmış. Açılışın çağdaş heykel sanatının değerli isimlerinden Anthony Cragg’in ‘İnsan Doğası’ sergisiyle yapılması da önemli. Cragg’in 1980’li yıllardan bu yana heykel sanatına dair sürdürdüğü denemeler, kapsamlı ve kronolojik bir bütünlükle bir araya getirilmiş. Sergide, sanatçının erken dönem yapıtlarından duvar rölyefleri ve Cragg’in yıllardır çeşitli malzeme ve tekniklerle deneyimlediği “Erken Biçimler” ve “Akılcı Varlıklar” serilerinden örnekler sunuluyor. ‘İnsan Doğası’ 11 Kasım’a kadar görülebilir. Unutmadan, İstanbul Modern, Karaköy’deki yeni müze binası tamamlanana kadar üç yıllığına Beyoğlu’ndaki geçici mekânında olacak. Bu üç yılın Beyoğlu’na çok şey katacağına eminim.','24/05/2018', ?
'‘Çukur’ izleyicileri protesto dinlemedi','Milliyet','Ali Eyüboğlu','İnsanların sosyal medyada örgütlenerek sonuç aldığı konular da var, bir işe yaramadığı ve insanların boş yere tweet attığı protestolar da... Örneğin Rıza Kocaoğlu’nun şampiyonluk maçında, Galatasaray Kulübü Başkanı Mehmet Cengiz’i canlı yayında trollemesinden sonra sosyal medyada düzenlenen kampanya. Bir grup Galatasaray taraftarının #ÖzürDileRızaKocaoğlu etiketiyle Twitter’da başlattığı kampanya, sonuç vermedi. Göztepe taraftarı Kocaoğlu, GS camiasından özür dilemeyince kampanya birden, ‘Bu akşam ‘Çukur’ izlemiyoruz’a dönüştü. Twitter’daki bu hareketin ‘Çukur’ fanatiklerini etkileyip, etkilemeyeceğini merak ettim. Cimbom taraftarı, ama aynı zamanda ‘Çukur’ fanı olanlar, tercihlerini ne yönde kullanacaktı? İnsanlar, izledikleri diziyle, gönül verdikleri takım arasında bir tercihe zorlandığında tavırları ne olur? Bunu anlamanın tek yolu, son iki haftanın reytinglerini mukayese etmekti, ben de öyle yaptım. 14 Mayıs’ta ‘Çukur’, 6.82 Total reytingiyle ‘Söz’ün ardından ikinciydi. 21 Mayıs’ta ‘Çukur’ 6.33 Total reytingiyle, ‘Söz’ün ardından yine ikinci oldu. İnsanların ‘Bu akşam ‘Çukur’ izlemeyeceğiz’ diye tweet paylaştığı günün akşamında dizi, AB ve ABC1’de ise reyting kaybetmeyip, aksine az da olsa izleyen sayısını artırdı. Bu da demek oluyor ki, Twitter’daki protestocuların TNS’in reyting panelinde karşılığı yok. SOSYAL MEDYADA CEMCİR’E YAPILAN Yönetmen Nuri Bilge Ceylan’ın ‘Ahlat Ağacı’ filminin Cannes’da ayakta alkışlanması değil, ekip kırmızı halıda poz verirken Murat Cemcir’in, Bennu Yıldırımlar’ı itip öne geçtiği iddiası olay oldu. Bir fotoğraf karesinden yola çıkıp Cemcir’i sosyal medyada çarmıha gerenlerin, Görkem @altiparmakli’nin şu notla paylaştığı, Bennu Yıldırımlar’ın da RT yaptığı bu videodan sonra acaba yüzü kızardı mı? “Bu sitede linç kültürü çok sevildiği için, muhtemelen bu video hiç önemsenmeyecek, lakin burada dursun istiyorum. Saliselik birkaç fotoğraf karesi üzerinden varılan kanılar, çoğu zaman yanlıştır.” ALKIŞLAR HALUK LEVENT’E “Şov dünyasında en yardımsever sanatçı kim?” diye bir anket yapılsa, Haluk Levent’in adını yazarım bir numaraya... Yıllarca müzikten kazandığını tefecilere borç ödemekle geçiren şarkıcı, son yıllarda tam bir yardım misyoneri gibi çalışıyor. Kurduğu AHBAP Platformu’nu zamanla yardım derneğine dönüştüren Levent, son olarak burs verdikleri öğrencilerin parasını bulmak için ikinci yeleğini de satışa çıkardı. İlk yeleğini açık artırmada 32 bin 500 TL’ye satan sanatçı, daha fazla burslu öğrenci okutabilmek için taban fiyatı bakın hangi gerekçelerle yükseltti. Takipçilerini gaza getirmek için AHBAP’la bir yılda neler yaptıklarını faaliyet raporu gibi yayınlayan Levent, ikinci yeleğinin taban fiyatını, ilkinin satıldığı fiyat olarak açıkladı. Şarkıcı, ihaleyi kazanana vereceği ekstra hizmetleri de şöyle sıraladı: “İkinci yeleğime 32 bin 500 TL’den fazla verenin evine gidip şarkı söyleyeceğim. Aile bireylerine beste yapacağım. Konu-komşu akrabalarla her türlü fotoğraflar çekip, onlara yağ çekeceğim.” Helal olsun Haluk Levent’e... BU GİDİŞE KİM “DUR” DİYECEK? Son günlerde en çok izlenen, üzerine yorum yapılan videoların başında, taksicilerin UBER sürücülerine yaptıkları geliyor. İstanbul Taksiciler Esnaf Odası’nın, UBER’e erişimin engellenmesi için açtığı bir dava var ve henüz sonuçlanmadı. Mahkemeden çıkacak aksi bir karara kadar Türkiye’de UBER yasal... Ama gel gör ki ‘taksici esnafı’nın bir kısmı gördükleri yerde çeviriyorlar siyah renkli minibüsleri... Sonrasında küfür, dayak, tehdit gırla... Yetkililer, UBER yüzünden kan akmadan acilen çözüm bulmalı bu soruna. GÜNÜN SÖZÜ Açık sözlü olmak iyidir. En kötü ihtimalle sonradan kaybedeceklerini en başta kaybedersin. (Mark Twain)      ','24/05/2018', ?
'’ABD’nin Filistin politikası siyaseten ve ahlaken çöktü’','Milliyet','Abdullah Karakuş','Mevcut ABD yönetiminin Ortadoğu’daki arabuluculuk rolünün fiilen bittiğine dikkat çeken Cumhurbaşkanlığı Sözcüsü Kalın, “Filistin topraklarını işgal altında tutabilirler ama ne o toprakları ne de Kudüs’ü bizden asla kopartamazlar” diye konuştu. F-35 savaş uçaklarının teslimi konusunda Amerikalı bazı senatörlerin popülist söylemleri yüzünden ikili ilişkilere zarar verdiğini belirten Kalın, doların yükselişiyle ilgili ise “Tedbirler alınıyor ve alınacak. Bir panik havası yaratmak isteyenlere prim verilmemeli” dedi. Cumhurbaşkanlığı Sözcüsü İbrahim Kalın, ABD’nin Kudüs politikasından FETÖ ile iş birliğine, AB’nin teröre verdiği destekten muhalefetin seçim stratejisine, Türkiye’ye yönelik ekonomik saldırılardan F-35 savaş uçağı tartışmalarına kadar birçok konuda Milliyet’in sorularını yanıtladı. Milliyet’i Cumhurbaşkanlığı Külliyesi’nde ağırlayan Kalın sorularımıza şu yanıtları verdi:  - ABD’nin bölgemizdeki her gün yeni sürpriz tutumlara girmesini nasıl değerlendiriyorsunuz, İran anlaşmasını bozması bizi nasıl etkiler? ABD bölgede ne yapmak istiyor sizce? - Son dönemde ABD’nin Ortadoğu politikasında yaşanan gelişmelerin bir kısmı, Donald Trump’ın seçim kampanyasında verdiği sözlerin yansıması olması hasebiyle şaşırtıcı değil. Trump’ın Obama ve Hillary Clinton’dan hiç hazzetmediği bir sır değil. Fakat burada Trump’ın Obama’dan devraldığı iki konu var ki maalesef burada hiçbir adım atmadı. Bunlar ABD’nin Suriye’de PYD/YPG’ye verdiği destek ve FETÖ konusunda hiçbir adım atılmaması. Yani her konuda Obama’nın yaptıklarını iptal eden ya da tersine çeviren Trump, Türk-Amerikan ilişkilerini geren bu iki konuda bizi tatmin edecek bir adım atmış değil. İlişkilerimizde güvenin yeniden tesisi, ABD yönetiminin ulusal güvenliğimizi tehdit eden bu iki konuda somut ve ikna edici adımlar atmasına bağlı. İran nükleer anlaşmasıyla ilgili yaşanan gelişmeler de endişe verici. Nükleer program bahane; İran’ı başka faaliyetlerinden dolayı cezalandırmak istiyorlar. Ama bunu yaparken bütün bölgeyi ateşe atacak tehlikeli bir gidişatın da yolunu açıyorlar. Bazı Körfez ülkelerinin buna destek vermesi de onları cesaretlendiriyor. ABD’nin Ortadoğu konusunda kafasının karışık olduğunu görüyoruz. Daha doğrusu Amerikan yönetiminin farklı kanatlarının farklı hedefleri ve beklentileri var. Bunu PKK-YPG konusunda çok net şekilde görüyoruz. Trump’ın örgüte artık destek verilmeyeceğine dair bizzat sarf ettiği sözler bir kaç saat sonra başka bir kurum tarafından yalanlanabiliyor. Bu ortamda ‘ABD şunu yapmak istiyor’ demek zor. Bizim açımızdan burada önemli olan nokta, sahada ve masada varlığımızı hissettirmemizdir. Panik havası istiyorlar  - Türkiye’ye yönelik ekonomik saldırılar arttı, bunlar başarılı olabilirler mi, ne gibi önlemler alınacak? Ekonomik saldırılar her dönemde olmuştur, olacaktır. Burada önemli olan bizim ekonomi yönetimimizin işinin ehli kişilerden oluşması ve kurumlarımızın gerektiği gibi çalışmasıdır. Nitekim Sayın Cumhurbaşkanımızın başbakanlık döneminden itibaren gerek bankacılık sistemimizin güçlendirilmesi gerekse de ekonominin gerektiği gibi yönetilmesi noktasında ciddi hassasiyet gösterdiği ortadadır. Aynı şekilde Türkiye’nin kamu borcu konusunda gelişmiş ülkelerden bile daha iyi durumda olduğunu görüyoruz. Türkiye’ye yönelik bazı emelleri olanlar elbette vardır. Ancak hedeflerine ulaşamayacaklar. Özellikle seçimler öncesinde ekonomi algısını bozmaya yönelik çabalara karşı dikkatli olmak gerekir. Yabancı yatırım gelmeye devam ediyor. Turizmde bu yıl yeni rekorlar kırılabilir. İstihdamda mesafe alınıyor. Enflasyonla mücadele aynı şekilde devam ediyor. Doların yükselişine karşı da gerekli tedbirler alınıyor ve alınacak. Bir panik havası yaratmak isteyenlere prim verilmemeli. Türk ekonomisinin bünyesi sağlamdır. Konjonktürel ve dönemsel gelişmelere karşı kendini koruyacak kabiliyetlere sahiptir. - FETÖ mensupları tamamen temizlendi mi? Yurt dışına kaçan başta FETÖ elebaşı olmak üzere terör örgütü üyelerinin Türkiye’ye iadesi konusunda ne durumdayız?  Askeri ve sivil bürokraside tespit edilen FETÖ mensupları temizlendi. Ancak örgütün kripto olarak tabir edilen elemanlarıyla ilgili yeni bilgiler ışığında gerekli adımlar atılıyor. Bu örgütün 40 yıl boyunca devletin kılcal damarlarına nüfuz ettiğini unutmamak gerekiyor. FETÖ ile mücadele sınırlarımız içerisinde ve yurt dışında kararlılıkla devam ediyor. Özellikle yurt dışındaki örgüt hücreleri konusunda Milli İstihbarat Teşkilatımızın kamuoyuna yansıyan başarılı operasyonları oldu. Kararlılık ve sabırla hareket etmek durumundayız. Bu çabalar adım adım en tepeye kadar ulaşacaktır. Elbette FETÖ elebaşının iadesi konusu ABD’nin vereceği bir karar. Biz onlara konuyu ne kadar önemsediğimizi, bu konuda işbirliği yapılmamasının ilişkileri olumsuz etkileyeceğini farklı vesilelerle söyledik. Bundan sonra da elimizden geleni yapmaya devam edeceğiz. FETÖ ile mücadele küresel düzeyde devam edecek. Balkanlardan Afrika’ya, ülkemize ve ikili ilişkilerimize zarar vermelerine müsaade etmeyeceğiz. Dini ve toplumsal açıdan sapık ve hain bu yapının herkes için büyük bir tehlike olduğunu dünyaya anlatmaya devam edeceğiz. Muhalefet vizyonsuz - Muhalefet partilerinin seçim ittifakı başarılı olabilir mi, muhalefetin 24 Haziran stratejisini nasıl değerlendiriyorsunuz?  Seçimler ve kampanyalar demokrasilerin asli unsurları arasındadır. Millete gitmek ve onların desteğini istemek demokrasi kültürünün parçasıdır. Türkiye demokrasiyi özümsemiş bir ülkedir. Bu yüzden seçimlere katılım oranı her zaman yüksek olmuştur. Bu seçimde de öyle olacaktır. Her zaman olduğu gibi milletimiz en doğru kararı verecektir. Seçimin en büyük ve güçlü adayı şüphesiz Cumhurbaşkanımız Recep Tayyip Erdoğan’dır. Neden? Çünkü 40 küsur yıllık siyasi mücadelesi ortadadır. 16 yıldır Başbakan ve Cumhurbaşkanımız olarak ülkemize yaptığı hizmetler ortadadır. Milletiyle kurduğu gönül bağı artık herkesin malumudur. Gece gündüz demeden çalıştığı, ülkesi için her tür fedakarlığı yaptığı malumdur. 15 Temmuz gecesinde ülkesi ve milleti için canını ortaya koyduğu da bilinmektedir. Dolayısıyla seçimlere giderken milletimizin Cumhurbaşkanımıza büyük bir teveccüh göstermesi şaşırtıcı değil. Diğer adaylar da kendilerini millete anlatıyorlar. Ama milleti heyecanlandıracak, inandıracak, peşlerinden sürükleyecek tezleri, projeleri, vizyonları yok. Daha ziyade Tayyip Erdoğan karşıtlığı üzerinden bir kampanya yürütüyorlar. Bu da şunu gösteriyor: Tayyip Erdoğan o kadar güçlü bir siyasi lider ki muhaliflerinin bile söylemini, sloganını, hareket tarzını belirliyor. ‘Sizi en iyi ben anlarım’ - ABD’li senatörlerin F- 35 uçaklarına yönelik tutumunu nasıl değerlendiriyorsunuz?  Çıkmaması gerekir. F-35’lerle ilgili bazı ödemeler daha önce yapılmıştı. Dolayısıyla burada satışı yapılmış bir malın teslimatıyla ilgili bir süreç var. ABD’nin bu kritik dönemde Türkiye gibi bir stratejik ortağını böyle adımlar atarak incitmemesi gerekir. Maalesef ABD’de bir takım popülist saiklerle ikili ilişkileri baltalamaya çalışanlar bulunuyor. Bu koşullarda bizim müttefikimiz olan ABD’den beklentimiz, dostluk ve müttefiklik hukuku çerçevesinde hareket etmesidir. Türkiye ve Erdoğan karşıtı çevrelere alan açarak Türk-Amerikan ilişkilerini geliştiremezsiniz. Türkiye ve Erdoğan karşıtı lobilerin nerelerden beslendiğini, hangi saiklerle hareket ettiğini herkes biliyor. Zira Trump’ın kendisi de benzer saldırılara her gün maruz kalıyor. Hatta geçen yıl Beyaz Saray’daki görüşmede Trump bu konuyu espirili bir şekilde dile getirmiş ve ‘Sayın Erdoğan, sizi bu konuda en iyi anlayan kişi benim zira ben de her gün onlarca benzer saldırıya maruz kalıyorum’ demişti. AB terör örgütüne destek veriyor - Batı ülkelerinin terörle mücadeleye yönelik yaklaşımlarını ve terör örgütü üyelerini teslim etmemelerini nasıl değerlendiriyorsunuz? Maalesef çok açıkça Türkiye’ye karşı terör örgütlerinden yana tavır alan ve kendisini dost ve müttefikimiz olarak tanıtan ülkeler bulunuyor. Bunlar çeşitli bahanelerin arkasına saklanıyor. Ancak herkes her şeyin farkında. Biz de anladıkları dilden konuşmaya devam edeceğiz. Batı terörü, sadece kendisine zarar verdiği zaman önemsiyor ve adım atıyor. Terör tanımlamalarını ve listelerini buna göre yapıyor. PKK terörü 1984’te başladı. AB PKK’yı 2002’de terör örgütü olarak tanıdı. Tam 18 yıl sonra! Şimdi PYD ve YPG’yi terör örgütü olarak tanımıyor o yüzden de bizim bütün uyarılarımıza rağmen bu terör örgütüne destek veriyor. PYD ve YPG’yi terör örgütü olarak tanımları için bir 18 yıl daha mı bekleyecekler? PYD/YPG’nin Suriye’de işlediği suçları ve insan hakları ihlallerini görmezden geliyorlar. DEAŞ’la mücadele bahanesiyle terörü romantize ediyorlar, şiddeti estetize ediyorlar. Oysa terörün her türüyle mücadele için tutarlı olmak gerekir. Terör bugün tek bir ülkenin ya da bölgenin sorunu değil. Küresel bir sorun ve küresel imkanlarla mücadeleyi gerektiriyor.  - ABD’nin Kudüs yaklaşımı başarılı olur mu? Ortadoğu barışı nasıl etkilenecek? ABD’nin Kudüs yaklaşımının başarısızlığa mahkum olduğu zaten BM’de yaşanan süreçte ortaya çıktı. Filistin meselesi orada duruyorken fiili durum oluşturmaya çalıştırmanın kimseye bir faydası olmaz. ABD’nin Filistin politikası siyaseten ve ahlaken çökmüştür. ABD Büyükelçiliğinin Kudüs’e taşındığı 14 Mayıs günü, Kudüs’te şarkılar, içecekler ve evanjelik dualar eşliğinde kutlama yapılırken, 30-40 km ilerde 62 insan İsrail kurşunlarıyla can verdi. Bu iki sahne aynı anda yaşandı. Bundan daha büyük bir ahlaki iflas olabilir mi? Hiçbir ülkenin güvenlik bahaneleri yahut Evangelistlerin ipe sapa gelmez kıyamet günü senaryoları bu vahşeti meşrulaştıramaz. Mevcut ABD yönetiminin arabuluculuk rolü fiilen bitmiştir. Trump yönetimi uzun süredir yeni bir Ortadoğu barış planı ve yol haritası üzerinde çalıştığını söylüyor ama kimseyle detay paylaşmıyordu. Şu an itibariyle de ortaya konmuş bir plan yok. Fakat şu ana kadar atılan adımlar tabloyu net bir şekilde ortaya koyuyor. İki devletli çözümü sadece İsrail’in istediği ve onayladığı şartlarda empoze etmeye çalışacaklar. Buna göre de Filistin toprakları daha fazla küçülecek, Filistin halkı müstemleke halkı gibi işgal ve kuşatma altında yaşamaya devam edecek, Kudüs fiilen ve hukuken İsrail’e verilecek, İsrail Filistin toprakları üzerindeki kontrolünü devam ettirecek... Bunu hiç kimseye kabul ettiremezler. Filistinlileri öldürebilirler ama özgürlük ve onur iradelerini asla kıramazlar. Filistin topraklarını işgal altında tutabilirler ama ne o toprakları ne de Kudüs’ü bizden asla kopartamazlar. Sayın Cumhurbaşkanımız İİT dönem Başkanı sıfatıyla İİT’i olağanüstü zirveyi işte bu gerçekler ışığında topladı. Bu zirvede Filistin davasının asla feda edilmeyeceğinin ve Kudüs’ün dini ve tarihi statüsünün korunmasını mutlak zaruretinin altı bir kez daha çizildi. İlk defa Filistin halkı için bir koruma barış gücü oluşturulması çağrısında bulunuldu. Büyükelçilerini Kudüs’e taşıyacak ülkelerle ilişkiler gözden geçirilecek ve bu konu gün-be-gün takip edilecek. Kudüs ve civarında yaşayan Filistinlilerin ekonomik, siyasi ve kültürel açıdan güçlendirilmeleri için fonlar oluşturulacak. Ramazan boyunca BM ile Filistinli mülteciler için yardı m kampanyası başlattık ve yardımlar hızla Filistinlilere ulaştırılacak. Dünyaya mesajımız açık ve net: Filistin yalnız değildir ve Kudüs kırmızı çizgimizdir. Fiili durumları asla kabul etmeyeceğiz ve Filistinlilere haklı davalarında destek olmaya devam edeceğiz.','24/05/2018', ?
'Kanal D’nin yeni stratejisi','Milliyet','Sina Koloğlu','Kanal D’de ‘ekonomisi güçlü yapımlar’ öne çıkıyor. Kulağıma gelen, ‘Çok izlenen zaman diliminde, sadece dizi olmayacak. Proje tutmadı, hadi bir tane daha’ düşüncesi bitiyor. ‘Daha renkli ve yelpazesi geniş bir kanal’ düşünülüyor. Yarışmalar ve şov programları... Yani stüdyo işi öne çıkacak... Öncelikli referans, yapımın ya da dizinin maliyeti ve getirisi... Zarar ediyor mu, etmiyor mu? Durumuna bakılacak... BİZDE OLSA İSTİFA EDER MİYDİ? La Provence, Fransız iş adamı Bernard Tapie’nin sahibi olduğu Marsilya’da yayınlanan bir gazete... Marsilya-Atletico Madrid UEFA Avrupa Ligi final maçı için okurlarına promosyon hizmeti olarak 140 bilet vermiş. UEFA maçlarında bu tür operasyonları sponsorları yapar. Söz konusu biletler, sponsorlar dışında, bir aracıyla gerçekleşmiş. Böyle olunca ortalık karışmış. Ve gazetenin CEO’su Jean-Christophe Serfati istifa etmek zorunda kalmış. “Ben halkı kandırmayı düşünmedim. Sadece hoş bir hizmet vermeye çalıştım. Ama işin yasal yönüyle ilgili yeterince bilgilendirilmedim” diye bir açıklama yapmış. Bernard Tapie de zararın karşılanacağını belirtmiş. Bizde böyle bir durumda istifa olur muydu? “Abi n’olmuş? Kazara satmış adam, iyi niyetli” diyerek geçiştirilirdi. ‘AĞDACIYIM, BU İŞ GÜNAH MI?’ Malum Ramazan, ekranda “Hocam günah işledim mi?” sorusuna yanıt aranan bir ay... Kanal 7’de Necmettin Nursaçan Hoca’nın programında izleyiciden bir soru geliyor: “Güzellik uzmanıyım, kadınların vücut temizliğini yapıyorum, orucum bozulur mu?” Soruyu soran bir ağdacı... Yanıt şöyle oluyor: “Bozulmaz, hanımefendinin yaptığı iş bu. Ama yapanın da, yaptıranın da bu işi doğru mudur? Meşru mudur? Meşru değildir. Kadın kadına nereye bakamaz? Yani söylediği yerlere dokunamaz, hem de bakamaz. Müstesna şu olabilir, yaşlı Hanım, gücü yetmiyor. Belki onun için olabilir. O da öyle sere serpe, bakarak falan değil. Zaruret miktarında... Ama genç hanımlarda bu iş yayılmaktadır (Anlaşılan hocamız gelişmeleri de takip ediyor). Dinen meşru olmadığını söylemek zorundayım.” Stüdyoda kadınlar çoğunlukta... Artık ne düşündüler bilemedim!      ','24/05/2018', ?
'Bu zorbalara mecbur muyuz?','Milliyet','Asu Maro','Artık taksi ya da Uber konusunda bir şey yazmak istemedikçe, diyeceğimizi dedik zannettikçe, dehşet artarak devam ediyor. Mesela güpegündüz İstanbul sokaklarında çekilmiş şöyle bir video izleyebiliyoruz: Bir taksi durmuş, şoför arka koltuktaki kadını bacaklarından tutmuş tekme tokat arabasından indiriyor. Daha sonra öğreniyoruz ki genç kadın yolda yürümekteyken laf atmış şoför, aralarında tartışma çıkmış, kadın polise şikâyet etmek için arka koltuğun kenarına oturmuşken araç hareket etmiş, şoför kadına kafa ve yumruk atmış, bu tür ‘sıradan’ olaylar. Şoför yakalanmış ertesi gün. Uyuşturucu bulundurma, kullanma, mala zarar verme ve mühür kırma suçundan kayıtları var kendisinin. Ve bizim canımız ona emanet. Tenha bir sokakta karşılaşmak istemeyeceğin adamın arabasına binip güven içinde bir yerden bir yere gitmemiz bekleniyor. İkinci cep telefonu kaydı İstanbul Esenkent Akbatı’dan, gene bir gündüz vakti. Bu kez kabadayı taksicilerin karşısında Uber şoförü var. Belli ki takip edip sıkıştırmışlar, “Ne kaçıyon?” diye üzerine yürümekteler ki arkadaşları zaten görseniz, canını seven kaçar. Sonra söylediklerini aktarmaya terbiyem müsaade etse gazete ceza yer, upuzun bir ‘biiip’ sesi düşünün. Araya da “Buraya gelmeyeceksiniz demiyor muyuz biz size, bak canınızı almayayım” gibi “Öldürürüz seni burada” gibi küfür içermeyen, ölüm içeren tehditler serpiştirin. Konuşmayı “Sisteme yaz; de ki beni bir daha buraya göndermeyin, benim anamı...” şeklinde bağlayın. Karşılarında da dünya kibarı bir adam, “Tamam abi” diyerek kurtulmaya çalışıyor. Gerçekten yeter ama artık. Tehdit, kaba kuvvet, zorbalık daha ne kadar cezasız kalacak? Bunun emekle falan açıklanacak tarafı yok, bu mu kafanızdaki ‘emekçi’ profili? Biz bu tip adamların kullandığı araçlara binmekten korkuyoruz, onların direksiyon salladığı yollarda can güvenliğimizden endişeliyiz. Konu Uber konusu olmaktan çoktan çıktı, birisi - başta kendi her yolu mubah gören birlikleri olmak üzere - taksici terörüne bir dur desin. Günün güzel haberi Öfkenin, şiddetin, nefretin kol gezdiği, insanların birbirinin gırtlağını sıkmaya yer aradığı ve rahatça da bulduğu bir iklimde akıl ve ruh sağlığımızı korumak için sığındığımız şeyler var ya; iyi insanlar, iç ısıtan haberler, ben bu köşeye başladığımda mutlaka her gün onlardan birine yer vermeye çalışırdım. Sonra itiraf etmeliyim ki diğerlerinden onlara yer kalmadı. Fakat bugünden itibaren gene olabildiğince ruhumuza iyi gelecek bir habere yer açmaya çalışacağım. Mesela, dün sosyal medyayı sallayan ‘mendilci teyzeler’ bugünün gülümseme sebebi değil de ne? Mekân İstiklal Caddesi, arkada bir müzik grubu tatlı tatlı caz çalıyor ve birden kadraja giren üç kadın -sokaklarda mendil satan üç kadın- müziğin ritmine uyup dans etmeye başlıyorlar. İzlemediyseniz hemen bulup izleyin. İnsan bir sürü derde, tasaya rağmen sadece o sabah sağlıklı uyandığı için mutlu olabilir, bundan önemli bir şey yok hayatta, neşenizi kimseye kaptırmayın.  ','24/05/2018', ?
'Sen bana bunu yapamazsın!','Milliyet','Hakkı Öcal','Avrupa Birliği’nin (AB) Bakanlar Kurulu konumundaki Avrupa Komisyonu, geçen hafta, Birlik üyesi ülkeler şirketlerinin, Amerika’nın İran’a yeniden yürürlüğe soktuğu yaptırımlara uymamaları kararını aldı. Bu karar, AB liderlerinin önceki hafta Sofya’da aldıkları, ABD’nin çekilmesine rağmen İran ile nükleer anlaşmaya sadık kalma ve ABD’nin çekilmesinden dolayı AB firmalarının zarara uğramasını önleme kararını izliyor. Bu toplantıdan sonra Avrupa Konseyi Başkanı Donald Tusk, liderlerin oy birliğiyle “Amerika’nın bu tek taraflı eylemine karşı Avrupa’nın çıkarlarını korumaya karar verdiklerini” söylemişti. Şimdi bu siyasetin uygulamaya geçirildiğine tanık oluyoruz. Bir anlamda AB, merkezi Avrupa’da bulunan firmalara, İran ile ilişkilerini şu andaki gibi sürdürmelerinde sakınca olmadığını bildirmiş oluyor. Trump’ın -sadece İsrail’in sağladığı ve içeriğini kimsenin göremediği “delillere” dayanarak- İran anlaşmasından çekilmesi ve buna bağlı olarak İran’a belirli malların alım-satımının yeniden yasaklanmasının doğuracağı sonuçlardan kaçınmak isteyen Almanya’nın Siemens ve Fransa’nın Total şirketleri yaptırımlara uyacaklarını açıklamışlardı. ABD Hazine Bakanlığı, yaptırımların biri 90 günlük, diğeri 180 günlük iki ayrı geçiş süresini takiben yürürlüğe gireceğini açıkladı. Bu sebeple, AB’nin ABD’ye “Sen bizim firmalarımıza ambargo uygulayamazsın” tarzındaki meydan okumasının sonuçlarını en erken 60 günden önce göremeyeceğiz. ABD, nükleer anlaşmanın imzalanmasıyla durdurulan yaptırımlarına riayet etmeyen birçok Avrupa firmasına milyarlarca dolar tutarında cezalar kesmişti. Örneğin, Siemens’e 20 milyar dolar para cezası verilmiş; Başbakan Merkel’in Trump’ın ayağına giderek (haberlere göre) adeta yalvarması sonucu bu ceza indirilmişti; son miktar açıklanmadı ama doğrulanmayan haberlere göre Siemens ABD’ye 9 milyar dolar ceza ödedi. Trump şüphesiz iç bütçe açığını kapatmanın bir yolu olarak kullandığı bu tek taraflı ve keyfi ceza uygulamasını sürdürecek. Çeşitli internet sitelerinde AB firmalarının, ABD ambargosunun askıya alındığı son üç yıl içinde İran’la yüzlerce milyar dolar tutarında anlaşmalar yaptıklarını gösteren listeler yayınlandı. Siemens’in yeni anlaşmaları 25, Total’in ise 6 milyar dolarlık anlaşmaları var. Amerika, yabancı firmalardan yaptırımları delerek kazandıkları parayı, ceza olarak istemişti. Ancak o dönemde AB, bugünkü gibi bir birlik sergileyememiş, ABD ile para cezalarını indirmek için pazarlık yolunu seçmişlerdi. Şimdi Avrupa firmaları İran’da yatırıma ve alışverişe devam ederlerse ve verilecek para cezalarını ödemezlerse Trump bu firmaların ABD’de faaliyet göstermesini engelleyebilir. Merkel’in iradesi, örneğin çoktan ABD’nin dümen suyuna girmiş olan Fransa’nın ve Macron’un eğilip bükülmeden durmasını sağlamaya yeter mi? İngilizler? İspanyollar? İrili ufaklı doğu Avrupa ülkeleri? Bu arada ABD’nin İran’a yeni anlaşma şartı olarak ileri sürdüğü 12 madde var. Bunları daha sonra irdeleyelim.','24/05/2018', ?
'ÖNLEMEYE MECBURDUK','Milliyet','Güngör Uras','Bu yazıyı yazdıktan sonra  Merkez Bankası’nın faiz hamlesi geldi. Dolar fiyatındaki “olağanüstü” tırmanışı durdurmaya mecburduk. Dolar fiyatında, dış ve iç ekonomik etkenler sonucu ortaya çıkan artışın dışında, “olağanüstü” fiyat tırmanışının nedeni psikolojiktir. - Az veya çok TL’si olanlar, “Dolar fiyatı nasıl olsa her gün artmaya devam edecek. Dolar satın alalım, gerektiğinde daha yüksek fiyatla bozdururuz “diye düşünüyorlar. - Dolar borcu olan kişiler, şirketler, “Dolar fiyatı artmaya devam edecek. Bir an önce alalım” telaşına giriyorlar. Geçmişte dolar fiyatının kısa süre artması bu tür psikolojiyi destekliyor. Bir zamanlar dolar fiyatının 14 TL’den 40 TL’ye çıkması, 630 TL’den 1.300 TL’ye çıkması unutulamıyor. Bu aşamada, dünyadaki ve içerideki ekonomik şartların etkisinde dolar fiyatında ortaya çıkan yükselişi aşan fiyat artışları mademki “psikolojik” kaynaklı, o halde bunu önlemenin çaresi de psikolojik olmalı. Beklentiler aşılmalı Psikolojik tedbirler “beklentilerin ötesine” geçmeli ki etkili olabilsin, işe yarasın. - Örneğin, “piyasa oyuncuları” Merkez Bankası’nın faiz artırımında ısrarcı oluyorlar. Piyasa oyuncularının bu beklentisini kırmak için Merkez Bankası 5 veya 8 puan faiz artırımına da gidebilirdi. - Halkın ve döviz borçlularının dolar talebi, doların hızlı fiyat artışından yararlanmak. Bu nedenle TL’den dolara dönülüyor. Dolar talebi artıyor. Halkın ve döviz borçlularının dolar talebini önleyecek olan dolar satın alacakların belli bir süre sonra elde edecekleri farkın-kazancın üzerinde bir kazanç imkânının olmasıdır. Hazine buna çare olarak, 6 ay vadeli yüksek faizli tahvil ihraç edebilir. Basılı olarak 100 TL’den 1 milyon TL’ye kadar satışa sunulacak tahviller, doların olası getirisinin üzerinde getiri imkânı sağlayacak, yüksek faiz getirisi vermelidir. Örneğin, “Bugün 1.000 TL’lik tahvil satın alana Hazine 6 ay sonra 1.300 TL ödemeyi taahhüt etmelidir. Bunlar ekonomik tedbirler, normal tedbirler değildir. Doların her gün fiyatın artışını sağlayan psikolojik davranışları kırmaya yönelik, olağan dışı tedbirlerdir. Ama bunların veya benzerlerinin bu günlerde gecikilmeden uygulanması gerekir. En tehlikeli tedbir, “mevcut kambiyo sistemine kısıtlamalar” getirmektir. Bu tür kısıtlamaların olumsuz etkilerinden kurtulmak yıllar alır. Döviz trafiği... Döviz sorunu gündeme geldiğinde iki müessesenin durumu tartışılır: - Tahtakale ve döviz büfeleri. Tahtakale, İstanbul ile Anadolu arasında altın ve döviz trafiğidir. Anadolu’daki kuyumcu, sarraf, döviz büfesi, gün içi Tahtakale’deki “adamını arayarak”, “Şu kadar altını, şu kadar doları şu fiyattan sat” emrini verir. Emri alan doğrudan banka veya finans kuruluşlarıyla, dolaylı olarak Tahtakale’deki büroyla temasa geçerek emri yerine getirir. Açık anlatımıyla, Tahtakale’deki sokak borsacısının cebinde de Tahtakale’deki büronun kasasında da altın da yoktur, dolar da yoktur. - Döviz büfeleri şimdilerde daha sıkı denetleniyor. Aldıkları sattıkları altınlara, dolarlara fiş veriyorlar. Özetle, Tahtakale’yi ve döviz büfelerini devreden çıkarmak veya sınırlamak döviz trafiğini zorlaştırır. Son bir hatırlatma: “Sırça köşkte oturan, etrafa taş atmaz”. Türk ekonomisi kritik bir darboğazdan geçiyor. Ekonomik ve finansal ilişkilerimizin yoğun olduğu ülkelerle siyasi-politik çatışmalara ara vermeye mecburuz. Siyasi-politik çatışmaların sertleştiği ülkeleri ekonomi ve finans çevrelerinin Türkiye ile ilişkilerinde sıkıntıların ortaya çıkması normaldir. Bu gibi sıkıntılar ortaya çıkmasa da yurt içinde doları fiyatlandıranlar siyasi ve politik riski psikolojik beklentilere ekleyince dolar fiyatındaki artış çizgiyi aşıyor.','24/05/2018', ?
'Kayıtsız kalmanın bedeli ne oldu?','Milliyet','Servet Yıldırım','Merkez Bankası sonunda adım attı. ‘Bırakalım kur gideceği yere kadar gitsin. Seçimden sonra aşağı gelir’ yaklaşımının enflasyonu azdıracağı ve iş dünyasını etkileyeceği belliydi. Merkez’in gecikmesi ödenecek bedeli artırdı mı? Bu yazıyı yazdıktan sonra Merkez Bankası’nın faiz adımı geldi. Aslında kurdaki hareket siyasi değil, teknik bir konu. Hareketi başlatan ya da hızlandıran siyasetteki gelişmeler olsa bile, özünde teknik bir gelişmedir. Kurdaki artışı siyasi bir komplonun parçası olarak görmek sorunu karmaşıklaştırır; hareketin yıpratıcı etkisini artırır; para ve fiyat istikrarına dönüş süresini uzatır. Nasıl ki bir zamanlar yabancı sermayenin yoğun bir şekilde Türk varlıklarına girip, TL’yi aşırı değerlendirmesini Türkiye ekonomisine duyulan güvenin bir yansıması olarak kabul ettiysek, şimdiki hareketi de güvensizliğin bir işareti olarak görüp, ona göre aksiyon almalıyız. Birkaç önemli nokta var: - Kurdaki son artış kısmen dışarıdan kaynaklanan bir gelişmedir. Rusya, Güney Afrika ve Güney Kore para birimleri dışında kalan diğer tüm gelişmekte olan ülke para birimleri bu ay dolar karşısında değer kaybettiler. - Ancak kayıpların boyutunu ve TL’nin dün itibarıyla ulaştığı seviyeyi yalnızca dış gelişmelerle açıklamak imkânsızdır. Diğer para birimlerindeki değer kayıp oranı ile Türk Lirası’nın değer kaybı arasındaki fark bunun kanıtıdır. TL sadece bu ay yüzde 12’nin üzerinde değer kaybederken, ona en yakın kayıp yüzde 1.7 ile Brezilya Reali’ndeydi. Ekonomistler bu duruma “negatif ayrışma” diyorlar. - Ülkenin sürpriz bir şekilde seçim sürecine girmesi ve temel ekonomik göstergelerdeki bozulma TL’nin diğer paralara göre daha fazla değer kaybetmesinde etkili olmuştur. - “Bırakalım kur gideceği yere kadar gitsin. Nasıl olsa seçimlerden sonra aşağı gelir” denilebilir. Ancak bu yaklaşımın iki önemli sonucu vardır: 1) Kurdaki artışa kayıtsız kalmak hedeften zaten kopmuş olan enflasyonu daha da azdırır ve enflasyonist bekleyişleri güçlendirir. Beklentileri bozar. 2) Reel sektör ve iş dünyası kur artışından olumsuz etkilenir. Artan oynaklık nedeniyle firmalar fiyatlandırma yapmakta zorlanır. Döviz borcu döviz varlığından fazla olan yani dövizde açık pozisyon taşıyan firmaların bilançoları bozulur. Kur zararları artar, sermayeleri aşınır. İhracatı vadeli, ithalatı ise peşin yapan firmalar açık pozisyon taşımasalar da vade uyumsuzluğu nedeniyle kurdan darbe yerler. Merkez’e destek...  - Merkez Bankası’nın aksiyon almakta gecikmesi müdahalenin ya da ödenecek bedelin daha da artmasına neden oluyor. Daha önce belli oranda faiz artışı ile dolar kurunu 4 TL civarında istikrara kavuşturmak mümkünken, şimdi daha yukarıda bir yerlerde denge kurulmaya çalışılıyor. Merkez Bankası’nın dün akşam saatlerinde attığı son faiz ve likidite adımı Hazine, BDDK ve Maliye tarafından da desteklenmelidir. Kur neden arttı?  Kur artışının ardında Trump’tan dış borç geri ödemelerine kadar birçok neden var ama en önemlisi aşağıdaki tablodur. Bu tabloda Türkiye’nin en fazla dış ticaret açığı verdiği 10 ülke yer alıyor. Türkiye toplam 76.8 milyar dolar dış ticaret açığı verdiği 2017’de bu ülkelerle olan ticaretinde 75 milyar doların üzerinde açık vermiş. Onlara alıp sattığımız ürünlerin detaylarına bakıldığında sorun anlaşılıyor. Türkiye ekonomisini kırılgan hale getiren yüksek cari işlemler açığının nedeni bu ticaret yapısıdır. Türkiye ekonomisi geçen yıl yüzde 7’nin üzerinde büyüdü. Bu düzeyde büyümeyi sağlayacak üretimi yapabilmek için 33.1 milyar dolarlık yatırım malı ve 171.5 milyar dolarlık ara malı ithal etti. Yukarıdaki tabloda yer alan ülkelerden yapılan yüksek ithalatın neredeyse tamamı üretimde kullanılan bu girdilerden oluşuyor. Eğer bu girdileri ithal etmeyip içeride üretebilseydik bu kadar yüksek açık vermezdik, Türk Lirası da böyle kırılgan olmazdı. Bu üretim yapısını değiştirmediğimiz sürece, dış ticaret yapısı değişmez. İthalat bağımlılığı sürdükçe yetersiz iç tasarrufları olan bir ekonomi olarak dış kaynak bağımlılığımız devam eder. En kırılgan 5 ekonomi arasında anılmaya devam ederiz. Mevcut tablo bize iki seçenek sunuyor: Ya yüksek büyüme-yüksek dış açık modeline devam edeceğiz. Yani yüksek büyüyeceğiz ama bu kırılganlık da sürecek. Ya da düşük büyüme-düşük dış açık moduna geçeceğiz. Üçüncü bir seçenek için mevcut tabloyu değiştirmek lazım...    ','24/05/2018', ?
'Fener kaldığı yerden','Milliyet','Ümit Avcı','Ümit Avcı Kritik Tüm Yazıları 24 Mayıs Perşembe 2018 A+ A- Finalde Real Madrid’e yenilerek Avrupa ikincisi olan Fenerbahçe Doğuş, ligdeki galibiyet serisini çeyrek finale de taşıdı. Normal sezonun lideri, ligdeki ilk sezonunda play-off’a yükselme başarısı gösteren Sakarya Büyükşehir’e şans tanımadı, durumu 1-0 yaptı. Tahincioğlu Basketbol Süper Ligi çeyrek final serisinde normal sezonun lideri Fenerbahçe Doğuş, ligi 8. bitiren Sakarya Büyükşehir’i 81-66 yenerek durumu 1-0 yaptı. Hafta sonu Euroleague Final Four’unda boy gösteren ve Avrupa İkinciliğini elde eden Fenerbahçe, Belgrad’daki organizasyonun suskun isimleri Nunnally ve Vesely’den gelen sayılarla maça girdi, 13-6 öne geçti. Konuk takım Jones ile 16-16’da skoru dengelese de ev sahibi ilk periyodu 23-20 galip bitirdi. Real Madrid ile oynanan finalin yıldızı Melli, Sakarya karşısında da sahne aldı, İtalyan oyuncunun sayılarıyla 16 farkı yakalayan Fenerbahçe Doğuş, devreyi de kenardan gelen isimlerinin 23 sayılık katkısıyla 44-30 önde tamamladı. İkinci yarıya top kayıplarıyla başladı Fenerbahçe ve Sakarya’ya geri dönüş şansı tanıdı. Clavell’in de devreye girmesiyle arayı kapayan konuk takıma karşı krizden Sloukas ile çıktı Fenerbahçe, son çeyreğe de 49-46 galip girmeyi bildi. Hamleyi savuşturdu Sakarya’nın son çeyrekteki hamlesini de Sloukas ile savuşturan Fenerbahçe, ardından da rakip savunmayı Nunnally’nin üçlükleriyle açmayı başardı, Vesely’nin art arda smaçlarıyla farkı çift hanelere çıkardı. Oyunun son bölümünde işi Nunnally’ye karşı bireysel düelloya döken Clavell’in düzenden çıkması ve konuk takımın top kaybı sayısının da giderek artması, Fenerbahçe’nin yeniden rahatlamasını sağladı, sarı-lacivertli ekip, seride 1-0 öne geçerek yarı finale çok yaklaştı.','24/05/2018', ?
'Talia Hanım!','Milliyet','Afşın Yakuboğlu','Afşın Yakuboğlu Bariyer Dibinden Tüm Yazıları 24 Mayıs Perşembe 2018 A+ A- Ankara’da son ayaktaki Talia Hanım’ın iyi koşmasını bekliyorum. Rakibi Insomnia ile Nice Sun... İzmir’de ise beşinci ayaktaki Siverek Diyarı’nı başta tutuyorum. Rakibi Badegül ile White Hart Lane... Herkese bol şanslı bir gün diliyor, sizler için hazırladığım altılılara geçiyorum:','24/05/2018', ?
'Galatasaray sevdalısı İmparator','Milliyet','Bilal Meşe','Bilal Meşe Nöbetçi Kalem Tüm Yazıları 24 Mayıs Perşembe 2018 A+ A- Fatih Terim, benim penceremden hep zor günlerin adamıdır. İmparator, Galatasaray sevdalısıdır, o ilklerin adamıdır. Pes etmek kelimesi onun lugatında yoktur. Mücadeleyi sever, başarı için gecesini-gündüzüne katar. Omuzlarındaki yıldızlara erişmek, onun rekorlarını kırmak zordur, hatta imkansız gibidir. Dokuz sezona 6 şampiyonluk sığdırmak kolay mıdır? Dört kez üst üste şampiyonluk yaşayan, başka bir teknik adam var mıdır? UEFA Kupası, onun için zirvenin son noktasıdır. Belki iç hatlardaki rekoru egale edilebilir ya da kırılabilir. Peki UEFA Kupası? İşte zorlukların en büyüğü de budur. Keşke diğer takımlar, diğer değerli hocalarımız da bunu başarabilse... Fatih Terim hocamız, övgüyü de alkışı da fazlasıyla hak ediyor. Bilgi-birikimi, tecrübesi, teknik donanımı, rakip analizlerinde de bir numaradır. Bu oyunda motivasyon elbette önemlidir. Ancak sadece ufak bir parçasıdır. Sanıldığı gibi başarılar öyle motivasyonla falan yakalanmıyor. Terim’in o erişilmez başarılarını sadece motivasyona bağlamak, haksızlıkların en büyüğüdür. Haaa ayrıca bu da Terim’in bir özelliğidir, artısıdır. Fatih Terim’i şampiyonluğu nedeniyle bir kez daha buradan kutluyor, başarılarının devamını diliyorum. Zirve yarışından bu kadar keyif aldığım bir sezon anımsamıyorum. Ülkemizin yetiştirdiği değerli hocalarımızın bu yarışta olmaları da bir gerçeği ortaya koydu. Bizim halimizden, bizim hocalarımız anlar. Tıpkı bu sezon olduğu gibi... Fütürist bu kez yanıldı Beşiktaş Teknik Direktörü Şenol Güneş’in yakın dostu ve yardımcısı Mehmet Kulaksızoğlu’nu herkes tanır, iyi bilir. İnsanlara yaklaşımı hep pozitiftir, sevgiyle doludur. Yıllardır tanırım, öyle kolay kolay sinirlenmez, olaylara hep espriyle yaklaşır. Diğer önemli özelliği ise geleceğe dair öngörüleridir. Hiç sekmedi, taaa bu sezona kadar hep on ikiden vurmuştur. Bu nedenle Mehmet hocaya ‘fütürist’ derler. Yani gelecek senaryoları üzerine düşünen ve geleceğe dair öngörülerde bulunan kişi... Geçtiğimiz günlerde kendisini aradım, bir süre sohbet ettik. Mahcuptu bize karşı! Çünkü sezon başındaki muhabbetlerimizde Beşiktaş’ın şampiyon olacağını söylemişti, ilk kez sekti! İster inanın, ister inanmayın Mehmet hoca, maçlarla ilgili skor tahminlerinde de pek iddialıdır. Daha konuşmama başlamadan, “Herkesten özür diliyorum” dedi, şaşırdım! Ümraniye’de Recep usta var, yani baş aşçısı. Recep Usta’nın oğlu Kaan Talha da sıkı Beşiktaşlı... Şampiyonluğun kaçmasından sonra Ümraniye’de Mehmet hocanın önünü kesmiş, üzgün ve de sinirli bir şekilde “Hani Beşiktaş şampiyon olacaktı” diyerek tatlı-sert hesap sormuş tecrübeli teknik adamdan! Kaan Talha’nın bu çıkışı, Mehmet hocamızı çok üzmüştü. “Haklısın, senden özür diliyorum” diyerek gönlünü almaya çalışmış ama nafile... Kaan Talha ağlamaklı bir şekilde yanından ayrılırken, Mehmet hocamız ne yaptıysa olmamış. Mehmet Kulaksızoğlu, yani “fütürist” ilk kez yanılmış olmanın üzüntüsünü telefonda dile getirdi. Kulaksızoğlu, “O an çok üzüldüm. Haklıydı Kaan Talha. Çünkü hep benim öngörülerime değer veriyordu. Onu üzdüğüm için özür diliyorum. Sadece ondan değil, Beşiktaş Başkanı Fikret Orman’dan, camiadan özür diliyorum” dedi. Bizim fütürist, ilk kez sezona dair öngörüsünde ıskalamıştı!  Teselli bize kaldı, ‘canın sağ olsun hocam’ dedik, demesine de, bir türlü başarılı olamadık. Güle güle güzel adam Ünal Büyükaycan... Türk basketbolunun efsane oyuncularından, büyüğüm, hatta ağabeyim Ünal Büyükaycan’ı kaybettik. Vefatını geç duydum, kahroldum. Yıllarımın büyük bir bölümünü Ünal Ağabey ile aynı masaları paylaşarak geçirdim, onu tanımaktan müthiş gurur duydum. Galatasaray’da da oynamasına karşın, Beşiktaşlıydı. Ama öyle böyle değil, fanatiğiydi Kartal’ın... Siyah-beyazlıların kötü gidişatlarına öyle bir üzülürdü ki, anlatamam. Sohbetlerde sıkıysa Beşiktaş’ın aleyhine bir kelime edin. Mümkün mü? Ortalığı savaş alanına çevirirdi Ünal Ağabey... Hiç unutmam, ne zaman karşılaşsak, “Oğlum Bilal, Beşiktaş’la ilgili kötü bir şey yazma” diye uyarırdı. Sportmendi, rakiplere hep saygı duyardı ama Beşiktaş’ı bir başka severdi Ünal Ağabey... Levent İnanır ile yaptığı futbol muhabetlerine doyum olmazdı. Ancak gerilim de o masaların vazgeçilmeziydi. Ünal Ağabeyimizi kızdırmayı çok severdi. Ahhh be Ünal Ağabey ahh... Seni çok ama çok özleyeceğiz. Güle güle güzel adam, ışıklar içinde uyu...','24/05/2018', ?
'İstanbul Modern’in geçici mekânı ve bir sergi','Hürriyet','Doğan Hızlan','Merkezi, sevimli, herkesin ulaşabileceği şirin bir yer. İçeri girer girmez, çok sevdiğim bir deyişi anımsadım: “Küçük güzeldir”. Girişin sağında bir kafe, sol tarafında hediyelik eşya reyonu. Mekânı gayet akıllıca kullanmışlar; çalışmalarını, birikimini bildiğimiz Oya Eczacıbaşı’nın elinin değdiği, her metrekarede anlaşılıyor. Müzelerdeki hediyelik eşya bölümü benim ilgimi çeken yerlerden biridir. Eski İstanbul Modern’i daha önce gezenler, koleksiyondan bazı parçaları görmüşlerdir. Geçici mekânda gördüğümüz koleksiyondan parçalar daha önce sergilenmeyenlerden seçilmiş. Böylece koleksiyonun çok beğendiğim yeni parçalarını da görmüş olduk. Mekânın her katını gezdim, kütüphanenin varlığı, sergileri gezenlerin dinlenerek okumalarını sağlayacak zenginlikte. Eğitim bölümü de müzenin önemli bir işlevine de binada yer verildiğini gösteriyor. Ziyaretçiler, hem iyi bir koleksiyondan seçilmiş parçaları hem de Anthony Cragg gibi büyük bir heykeltıraşın yapıtlarını görecek. *** ÜLKEMİZDE heykele gösterilen ilginin azlığından her zaman yakınmışımdır. Birçok resmi ve özel kurumlar, bankalar, holdingler bir türlü heykele yer vermemişlerdir. Oysa girişlerdeki büyük espasların çıplaklığı beni rahatsız eder, boşluk duygusunun insanı tedirgin edeceğini hepimiz biliriz. Yalnız İstanbul değil birçok kentimizde heykel yoktur. Anthony Cragg’in ‘İnsan Doğası’ adlı sergi kataloğunun başında Oya Eczacıbaşı’nın yazısında, heykeltıraşın uluslararası değeri, heykellerinin özelliği, malzemesi konusunda bilgi veriliyor. Katalog sıralaması: - Desenler - John Wood’un Tony Cragg söyleşisi - Heykeller - Makrokozmostan Mikrokozmosa - Cam Yapıtlar - Biyografi. Levent Çalıkoğlu, ‘İnsan Doğası ve Ötesi’ yazısında onun yerini belirliyor: “Günümüzde heykel sanatının en özgün, en yenilikçi sanatçılarından biri Anthony Cragg. 40 yılı aşan kariyerinin her evresi heykel sanatına kattığı yeni fikirler ve kavramsal açılımlarla şekillendi, üretimleri her kuşağın merak ve ilgisi ile karşılaştı. Çağdaş sanatın disiplinler arası dönüşümlerle yeni ifade arayışlarına evrildiği bu süreçte, Cragg heykel sanatının doğasını oluşturan kütle, boşluk malzeme, ölçek gibi ayırt edici özellikleri kendi zamanının güncel fikir ve kavramları ile buluşturdu.” Sanatçı söyleşisinde sanatı ve sergisi hakkında soruları yanıtlıyor. Sergiyi gezerken ‘Koşucu’, ‘Hakiki Plastik Aşk’, ‘Katedral’, ‘Erken Biçimler’, ‘Salgılar’ın özellikle dikkatimi çektiğini belirtmeliyim. Sanatçının cam heykelinin önünde mutlaka durun derim. ‘Dalıp Gitmiş’e bakarken bir özdeşlik duygusuna kapıldım. ‘Sahte İdoller’ heykelden yola çkıp bir düşünce odağına çekiyor sizi. Fikrisabit bir saplantının yarattığı form. “İnsan doğası nedir, şekle nasıl yansır” üzerine yorumlamaya çağırıyor bizi. *** GEÇİCİ mekânda kalıcı sergiler göreceğiz. Bu sergi onu düşündürdü bana.  ','24/05/2018', ?
'Arjantin’de Kemal Derviş Türkiye’de Yiğit Bulut’la','Hürriyet','Ertuğrul Özkök','- Faizler bir hafta içinde yüzde 15’ten yüzde 40’a fırlamış... - Milli para dolar karşısında her gün eriyor. - Enflasyon çift haneye demir atmış, tek haneye inmiyor. - Cari açık desen uçmuş gidiyor... Ve 2001 yılının kötü hatıraları birden hortlamış... Anlayacağınız 15 yıl sonra IMF yine kapıya dayanmış vaziyette... *** Şu an Arjantin’deki durum aynen böyle. *** Cumhurbaşkanı Erdoğan’ın Londra’da bulunduğu gün ben de oraya bir saat mesafede, şatoyu andıran bir otelde, dünyanın dört bir tarafından gelmiş, tanınmış kişilerle birlikteydim. Burada kahve aralarında, öğle ve akşam yemeklerinde konuşulan konu bu... Konunun çerçevesini de Financial Times gazetesinin geçen cumartesi günü birinci sayfadan verdiği Arjantin analizi belirlemiş. *** Arjantin aynı Türkiye gibi 2001 yılında büyük bir ekonomik krize girdi. Aynı Türkiye gibi onu bu krizden çıkaran program, IMF ile yaptığı anlaşma oldu. Ama Arjantin daha sonra, ülkeyi bir türlü terk etmeyen popülist lider Peron’un hayaleti ile yaşamaya başladı. Yani popülist politikalara döndü... *** 17 yıl aradan sonra Arjantin şimdi yine derin bir krizde... IMF kâbusu yine ülkenin üzerine çöktü... Yine solcular ve popülistler anti-IMF söylemlerine başladılar. Gelişmekte olan ülkelerin gündeminden çıktığını düşündüğümüz IMF hayaleti yine hortladı. Ve ne acıdır ki, Arjantin’de yaşayan gerçekçi insanlar, aklı başında siyasetçiler, ekonomistler açıkça ifade etmese de, biliyorlar ki... Ülkeyi bu durumdan yine ciddi bir IMF programı çıkarabilir. Üzerinde anlaşamadıkları nokta ise şu: Bunu IMF ile mi yapmalı... Yoksa ülkenin kendisi mi... *** Evet Arjantin’de durum böyle... Üç yıl önceye kadar gürül gürül akan popülizm nehirleri kurudu. Ülke şimdi tıpkı 2001’deki gibi kendi Kemal Derviş’ini arıyor. *** Arjantin’deki kriz öteki ülkelere de yayılır mı... Brezilya ve Meksika para birimleri de dolar karşısında değer kaybediyor... Orada ne olacağını bilemiyorum. *** Türkiye’de ise dolar dün itibariyle 5 liraya dayandı.. 24 Haziran sonrasında ciddi bir ekonomi programı hazırlanması şart oldu. *** Şimdi herkes gelişmekte olan ülkelerin bu durumdan çıkmak için uygulayacağı hangi yöntemin daha başarılı olacağını merak ediyor. *** Arjantin’in IMF ve Kemal Derviş modeli mi... Yoksa, Türkiye’nin Yiğit Bulut modeli mi...   SURİYE’DEKİ BU SESSİZLİK İYİYE Mİ ALAMET, YOKSA... ANKARA’dan çıt çıkmıyor... Moskova sessizliğe bürünmüş... Şam suspus... Muhalefet, ÖSO möso desen tam siper... Bütün bunlar sizce neye alamet... Sanki her şey duruldu, herkes halinden memnun... Bu iyiye mi alamet... Yoksa fırtına öncesi sessizlik mi karar veremedim.   BİR HAFTA İÇİNDE İKİ KİŞİ ‘ABİ BU GÖBEK NE’ DERSE SON iki uçak yolculuğumda başıma aynı şey geldi. Önce Münih Havaalanı’nda genç bir çocuk yanıma geldi ve aynen şunu söyledi “Ertuğrul abi göbek çıkmış. Instagram fotoğraflarında hiç böyle görünmüyorsun...” Bir hafta sonra bu defa İzmir’e giderken yaşça biraz daha büyük bir erkek geldi ve o da aynı şeyi tekrarladı.... Tabii karizmam yerle bir oldu... Bir anda omuzlarım düştü... Fena öfkelendim ama söyleyene değil, kendime... Haziran ayında Floransa’da Pitti Uomo erkek giyim fuarına gidiyorum. Dandy tarzı giyineceğim. O güne kadar en az 4 kilo vermem gerekiyor... Kendimi dolduruşa getirecek sloganı da buldum. Tamam Ertuğrul. Bu göbekli haline tamam...   SAKIN HA ‘KİLO ALDIN’ DİYENLERE KIZMAYIN - BENİM YAPTIĞIMI YAPIN: Size “Kilo almışsın” diyene kızmayın, tam aksine teşekkür edin. - YAPMADIĞIMI YAPIN: Bir süredir sabahları tartıya çıkmıyordum. İhmal etmeyin, her sabah tartılın. - BELİNİZİ DE ÖLÇÜN: Mutlaka belinizi de ölçün ve 94 santimin altına indirin. Her bir fazla santim fazla kilo demektir. - ESNEYEN PANTOLONA DİKKAT: Bizi en çok yanıltan yeni moda esneyen jean pantolonlar. Ölçünüzü ona göre değil, esnemeyen pantolona göre yapın.   250 GRAMI KAFAYA TAKAN BEN NE HALE GELMİŞİM HEMEN ölçüm yaptım... Arkadaşlar sıkı durun... Geçen yıl 250 gram fazlayı mesele yapan ben tam 3.5 kilo almışım... Bel kalınlığım 98 santime gelmiş. Ve yaz başlıyor iyi mi... Bileğimi kırıp yatağa bağlandıktan sonra iyi idare etmiştim. Yatakta bile spor yapmıştım. Ama ayağa kalktıktan sonra 2 ayda kaçırdıklarımı yakalamak için yemekten yemeğe koştum. Bir de viski... Tekrar viski içmeye başladım ya... İşte belimdeki kalınlaşmanın, artık havaalanlarında dışarıdan bile fark edilen göbeğin nedeni o. Dün itibariyle askeri disiplin yeniden başladı.   ÜLKESİNİ TERK EDEN İNSAN NE DİNLİYOR VENEZUELA diktatörü Maduro, yine yüzde 60’ın üzerinde oy alarak seçildi. Petrol ihracatçısı ülke, felaket bir despotun elinde büyük bir yokluğu yaşıyor. Dünyada yok edilen çocuk felci burada yine hortladı. Çocuk felci aşısı bulunamıyor. Gerçi her 10 Venezuelalıdan 6’sı seçime gidip oy atmadı. Geriye kalan 4’ünün 2’sinin oyunu alıp yine tahtına oturdu. Geçen yıl temmuz ayından beri 1 milyondan fazla Venezuelalı ülkesini terk etmiş. Economist dergisinin çıkardığı “1843” adlı kültür ve sanat dergisine göre yurtdışına kaçan Venezuelalıların bugünlerde en sevdiği şarkı “Me Fui”ymiş... Türkçesi ise şöyle: “Ben kaçtım...” Kendisi de kaçıp Peru’ya sığınan Reymar Perdomo adlı şarkıcı söylüyormuş.','24/05/2018', ?
'24 Haziran ve Kürt seçmenlerin tutumu','Hürriyet','Sedat Ergin','Bugün HDP’nin 24 Haziran’daki performansına etki edecek faktörleri büyüteç altına yatırmak istiyoruz. Kuşkusuz bunu yaparken, 2015 yılındaki 7 Haziran ve 1 Kasım genel seçimlerinde denklemde olmayan ama iki-iki buçuk yıl sonra denkleme giren biri dizi yeni faktöre de odaklanmamız gerekiyor. Bu değerlendirmede özellikle üzerinde durmamız gereken bir konu, geleneksel olarak AK Parti’ye yönelen muhafazakâr Kürt seçmenlerin tutumudur. Hem doğu ve güneydoğuda hem de ülkenin batısında yerleşik muhafazakâr Kürtlerin nasıl bir tutum alacağı, 24 Haziran’ın en önemli sorularından biridir. Hatırlanacağı gibi, 7 Haziran seçiminde bu kesimden HDP’ye gelen anlamlı bir destek, 1 Kasım’da yeniden AK Parti’ye dönerek iktidar partisinin sandıktaki başarısında önemli bir rol oynamıştı. Yazıda yer alan grafik, 7 Haziran ve 1 Kasım’da Diyarbakır’da HDP ve AK Parti oyları arasındaki geçişkenliği çarpıcı bir şekilde gösteriyor. * Bu çerçevede 24 Haziran’daki Kürt oylarına bakarken ele almamız gereken birinci faktör, AK Parti’nin Kürt sorununa dönük politikalarında ve söyleminde meydana gelen köklü değişikliktir. Bir dönem siyasi ‘çözüm süreci’ni başlatan AK Parti, 7 Haziran seçimi sonrasında PKK’nın ateşkesi tek taraflı kaldırması sonrasında bu çizgiyi terk etmiş bulunuyor. AK Parti’nin milliyetçi tonların ve güvenlikçi bir bakışın hâkim olduğu yeni politikası geçen dönemde iyice belirginleşmiştir. Bu yönelişin mütemmim cüzü olan bir unsur, AK Parti’nin Türk milliyetçiliğinin sözcüsü MHP ile ‘cumhur ittifakı’ adı altında açık bir kader birliğine girmiş olmasıdır. 24 Haziran, AK Parti ile MHP arasında ortaya çıkan yakınlaşmanın özellikle muhafazakâr Kürt seçmenler üzerindeki etkisini ölçmek bakımından bir mihenk taşı işlevi görecektir. * Üçüncü bir unsur, geçen eylül ayında Kürt Bölgesel Yönetimi Başkanı Mesud Barzani’nin inisiyatifiyle Kerkük de dahil edilerek gerçekleştirilen Kuzey Irak’taki bağımsızlık referandumudur. AK Parti iktidarının referandum sonucu karşısında aldığı eleştirel tutumun HDP kitlesinin yanı sıra özellikle muhafazakâr Kürt seçmenler üzerinde olumsuz bir iz bıraktığı bölgede dile getirilen yaygın bir görüştür. Bir diğer faktör, Türk Silahlı Kuvvetleri’nin Özgür Suriye Ordusu ile ittifak içinde bu yılın başında Afrin’de gerçekleştirdiği ‘Zeytin Dalı’ harekâtının ülkenin çoğunluğunda kuvvetli bir destek görmesine karşılık, Kürt seçmenlerin belli bir kesiminde soru işaretleriyle karşılanmış olmasıdır. Ayrıca, HDP’nin eski eşbaşkanı ve şimdiki cumhurbaşkanı adayı Selahattin Demirtaş’ın tutuklu olarak kampanyasını demir parmaklıklar arkasından yürütmesi, tutuklu HDP milletvekilleri ve belediye başkanlarının durumu, tutuklanan başkanların yerine kayyım atanması gibi tasarruflar da bölgedeki seçmen davranışlarına etki edebilecek bir başka kümeyi oluşturuyor. * Tabii, bütün bunların dışında kalan bir dizi siyasi gelişmeyi de hesaba katmak şart. Örneğin Saadet Partisi’nin bu seçimde Kürt sorununa ilişkin kuvvetli bir programla ortaya çıkması ve güneydoğuda bazı kritik yerlere kuvvetli adaylar koyması da muhafazakâr Kürt seçmenin desteğini kazanmaya dönük açılımlar olarak görülebilir. Güneydoğuda, özellikle de Diyarbakır ve Batman gibi merkezlerdeki muhafazakâr Kürtler arasında belli bir tabanı olan HÜDA PAR’ın (Hür Dava Partisi) alacağı sonuç bir diğer kritik konudur. Bu partinin genel başkanı Zekeriya Yapıcıoğlu’nun Diyarbakır’da, yardımcısı Aydın Gök’ün Batman’da bağımsız olarak seçime katılma kararı muhafazakâr oylara -sınırlı da olsa- etki yapabilir. Ve tabii yine bu seçimin HDP açısından önemli faktörlerinden biri, ülkenin batısındaki sosyal demokrat seçmenin bir kanadından kendisine gelmesi muhtemel taktik oylardır. Bu çevrelerde 7 Haziran seçiminde belirmiş olan HDP’ye destek çizgisinin AK Parti’yi dengeleme arayışıyla 24 Haziran’da belli ölçülerde tekrarlanması sürpriz olmamalıdır. Bütün bu faktörlerin yan yana gelerek nasıl bir sonuç doğuracağını 24 Haziran gecesi öğreneceğiz.','24/05/2018', ?
'Yine dolar','Hürriyet','Taha Akyol','İktisadi analizi iktisatçılar yazıyor. Ben pek de konuşulmayan iki hususa dikkat çekmek istiyorum: Biri “siyasi kültür” konusudur; mesela dövizdeki tırmanmayı dış güçlerin operasyonu olarak nitelemek... İkincisi, “kurumsal yapı” konusudur; mesela Merkez Bankası’nın yetkisiyle ilgili tartışmalar. ‘TÜRKİYE ÜZERİNE OYUNLAR’ Döviz karşısında TL’nin değer kaybetmesini “dış güçlerin operasyonu” olarak tanımlayan söylemler özellikle 2015’ten sonra giderek yoğunlaştı. Buna göre, TL’nin değeri iktisadi bir mesele olmanın ötesinde siyasi bir mücadele olarak görülüyor ve kitlelere böyle gösteriliyor. Etkili de oluyor. MetroPoll’ün Nisan araştırmasına göre, dolardaki değer artışını “dış güçlerin Türkiye üzerindeki oyunları” olarak görenlerin oranı yüzde 42’dir. AK Parti tabanında bu oran yüzde 58.5’e çıkıyor... Bu bulguları tabanın liderlerine inanması olarak da propagandanın etkisi olarak da niteleyebilirsiniz ama durum böyle. Bizim siyasi kültürümüzde “düşman” kavramını vurgulamak rasyonelliği azaltsa bile büyük motivasyon sağlar. DÖVİZ VE FAİZ Aynı araştırmaya göre TL’nin değer kaybını “hükumetin yanlış politikaları”na bağlayanların oranı yüzde 24,8’dir. Dünya ekonomisindeki olumsuz gelişmelere bağlayanların oranı yüzde 18, Türk ekonomisinin zayıf temellerine bağlayanların oranı yüzde 9’dur. Tarihte de spekülatörler oldu. Zamanımızda ise dünyada yüz milyarlarca dolar spekülatif sermaye vardır. Hangi paranın daha güvenli ve iyi faiz getireceğini düşünürlerse oraya gidiyor. İşte bu yüzden iktisatçılar Türkiye’de faizi yükseltmek gerektiğini söylüyorlardı. Çünkü döviz faizden daha önemlidir; sıfır faizle TL bulup yatırım yapacak olsanız bile kullanacağınız enerji, ithal ham madde ve ara mallar dövize bağlı. Onun için bütün gözler Merkez Bankası’nın üstündeydi, faizi yeterince artırırsa döviz dizginlenir diye. MERKEZ BANKASI Dün Ekonomi Bakanı Nihat Zeybekci “ilgili kurumlarımız en doğru hamleyi yapacak” diyor, şu kavramları vurguluyordu: “İlgili kurumlar, mali disiplin, enflasyonla mücadele...” Bunların hepsi Merkez Bankası’nın yetkisindedir! MB Kanunu’na göre MB’nin birinci görevi enflasyonla mücadeledir, bunun için de “Banka para politikasının uygulanmasında tek yetkili ve sorumludur...” (Madde 4/II-b) Buna karşılık, Prof. Vural Fuat Savaş hocamızın “Anayasal İktisat” adlı kitabında anlattığı gibi, siyasi partiler özellikle de iktidarlar oy almak için “büyüme”yi sürekli körüklerler, “rant” alanı bu yolda önemli bir faktördür. Bunu önlemek için Merkez Bankaları bağımsızdır. ZİHNİYET VE KURUMLAR Yüksek katma değer ve hızlı döviz girdisi yaratmayan, iç tüketimi körükleyen büyüme politikaları enflasyon ve dövizi körüklüyor. Dikkat ettiniz mi, ekonomist Nihat Zeybekci açıklamalarında “dengeli büyüme” vurgusu yaptı, faizin indirilmesini ağzına almadı, Merkez Bankası’nı (MB) göreve çağırdı. Zira iç ve dış ekonomi çevrelerine güven verebilmenin tek yolu iktisadi rasyonalizmle konuşmak ve MB’nin bağımsız olduğu inancını vermektir. Ekonomide dil ve kurumlar ne kadar önemli, görüyor musunuz? Siyaset ekonomide de hamaset yapabilir ama “iktisadi rasyonalizm” ve “kurumlar hukuku” Türkiye’nin can damarıdır; bunu hiç unutmayalım. İşte dün Merkez Bankası faizi % 16.50’ye çıkardı, döviz biraz sakinleşti; siyaset mani olmasa da MB’yi bu kadar geciktirmese, döviz buralara gelmeseydi, değil mi?  ','24/05/2018', ?
'Doların artış nedeni dış mihraklar mı?','Hürriyet','Ahmet Hakan','Dolar 3.50’yi bulmuştu. * Ve Türkiye aniden ikiye ayrılmıştı: - Bir tarafta... “Dış mihraklar Türkiye’ye operasyon çekiyor” diyenler. - Bir tarafta... “Ne dış mihrakı kardeşim... Mihrak falan yok” diyenler. * İşte böyle bir ortamda... Prof. Özgür Demirtaş’ı, CNN Türk’te Tarafsız Bölge programına davet etmiştik. * Programda kendisine en can alıcı soruyu sormuştum. Demiştim ki: “Ne diyorsunuz hocam? Dış mihraklar Türkiye’ye operasyon mu çekiyor? Yoksa dış mihrak falan hikâye mi?” Prof. Özgür Demirtaş, bu soruya bugünlerde duvarlarımıza asmamız gereken çok okkalı bir cevap vermişti. * Madem bugünlerde dolar, en kötümserlerimizin bile hayal edemedikleri noktalara doğru hızla yükseliyor ve yükselmeye devam ediyor. O halde Özgür Hoca’nın soruya verdiği tarihi cevabı yeniden gündeme getirmek farz olmuştur. * Tam metin olarak arz ediyorum... Prof. Özgür Demirtaş şöyle demişti: * - Dış mihrak tabii ki vardır. - Hep vardır ve hep olacaktır. - Ama sen... - Bir, yapısal reformları yaparsan... - İki, eğitim sistemini düzgün ve kaliteli hale getirirsen... - Üç, hukuk sistemini adil, güvenilir ve şeffaf şekilde yapılandırırsan... - Dört, elindeki parayı sadece betona değil bilime, teknolojiye, katma değeri yüksek ürünler üretebilecek tesislere harcarsan... - Dış mihraklar istedikleri kadar harekete geçsinler. - Dış mihraklar istedikleri kadar sana savaş açsınlar. - Ekonomik olarak sana müdahale etmeleri çok zorlaşır. Müdahaleleri asla bu kadar kolay olmaz, olamaz. - Dış mihraklar seninle uğraştığı için sen güçsüz değilsin! Sen güçsüz olduğun için dış mihraklar seninle uğraşır! - Denklemi böyle kurmak lazım...   ÖLÜM TEHDİDİ KORUMA Şube’den geldiler. Aldıkları istihbaratı gösterdiler. Benim için “ölüm tehditleri” söz konusuymuş... Tehdit eden örgütlerin isimlerini verdiler. Evrak imzalattılar. Yakın koruma isteyip istemediğimi sordular. Ve gittiler. * Ne yaptım? Şunu yaptım: Durumdan avukatım Aslı Kazan’ı haberdar ettim. Çok yakın birkaç arkadaşıma söyledim. * Sonra baktım ki söyleyecek, durumdan haberdar edebileceğim başka kimsem yok. Örgütüm yok, aşiretim yok, grubum yok, sosyetem yok, Cihangir’im yok, Fatih’im yok, Harbiye’m yok, Galatasaray’dan arkadaşlarım yok, imam-hatiplilerim yok, tarikatım yok, cemaatim yok, solcularım yok, sağcılarım yok, liberallerim yok, gazeteciler cemiyetim yok, basın konseyim yok, deistlerim yok, müminlerim yok, Nişantaşı’m bile yok. Yok oğlu yok yani. * Sonra kendi kendime dedim ki: Amaaan boş ver... Bu senin tercihin birader...   BİLEMEDİM - Ekonomi Bakanı konuşunca mı dolar daha çok yükseliyor, susunca mı? Bilemedim. * - Merkez Bankası müdahale edince mi dolar daha çok yükseliyor, müdahale etmeyince mi? Bilemedim.   İKTİDARDAKİLERE AKIL VERİYORUM - Üstten üstten değil, alttan alta konuşun. - Rakiplerinizi küçümsemeyin, rakiplerinizi ciddiye alın. - Kazanacağınıza emin olun ama kaybedebileceğinizi de aklınızın bir köşesinde tutun. - “Her şey aynı olacak” noktasına odaklanmak yerine “her şey çok farklı olacak” noktasına odaklanın. - “Mihrak, algı, dış, operasyon” falan gibi sözcüklerin çok ama çok bayatladığını unutmayın. - İşler yolundayken en kötü şeylerinizin bile güzel görünebileceğini, işler yolunda değilken en güzel şeylerinizin bile kötü görünebileceğini aklınızdan çıkarmayın. - Karşınızdaki siyasetçileri “düşman” olarak değil, “siyasi rakip” olarak görün. - Seçmenleri zihninizde “dost kuvvetler / düşman kuvvetler” diye kodlamayın.   BÜLENT ARINÇ’IN OĞLUNA AÇIK MEKTUP SEVGİLİ Ahmet Mücahit Arınç. AK Parti’den seçilebilecek yerden aday gösterildin. Hayırlı uğurlu olsun. - Seninle ilgili olarak “Babası sayesinde aday oldu, babasına kıyak yapıldı” falan deniyor, başka da bir şey denmiyor. - Sevgili Ahmet Mücahit Arınç. Hemen çık ve partine seslen. De ki: “Eğer beni babam yüzünden aday yaptıysanız istemem bu adaylığı! Eğer beni kişisel hasletlerim nedeniyle aday yaptıysanız bunu kamuoyuna açıklayın.” - Böyle bir çıkış yapmazsan zevahiri bile kurtaramazsın, haberin olsun.  ','24/05/2018', ?
'Aday tespitinde hangi kriterler kullanıldı?','Hürriyet','Yalçın Bayer','“Genel merkez yöneticilerine soruyorum: İstanbul’da hangi kriterlere göre adayları belirlediniz? Atamalarda yanlış yaptığınızı düşünüyor musunuz? Atama kriterleriniz doğruysa, sonradan (haklı olarak) neden değiştirme gereği duydunuz? Aday seçicileri (Tekin Bingöl, Faik Öztrak, Çetin Osman Budak, Seyit Torun, Muharrem Erkek) Bizlere de lütfen açıklayınız, bizler de öğrenelim. Hak, hukuk, adalet, emek ve liyakat kriterleri ne kadar belirleyici oldu? 3 defa, 4 defa ve hatta 5 defa milletvekili olmuş bir kişiyi tekrar 6’ncı defa aday gösterirken neyi ölçü aldınız? PM’ye seçilemeyen ve örgüt tarafında üstü çizilen bu kişileri, en üst sırada aday göstermenizin gerekçesi nedir? Kriter, Genel Başkan’ın başdanışmanı mı olmak? Ayrıca, kendi memleketinden aday olmayan arkadaşların sonraki seçimlerde sürekli İstanbul’dan aday gösterilmeleri; İstanbul’da siyaset yapan, emek harcayan, AKP ile mücadele eden ve liyakat sahibi olan birçok arkadaşımıza ve parti örgütümüze karşı bir haksızlık olmuyor mu?   DEMOKRASİ İÇİN ‘TEMEL GELİR’ ŞART VATANDAŞLIK temel gelir Türkiye Sözcüsü Dr. Ali Mutlu Köylüoğlu diyor ki: “Ülkemizdeki seçimler sırasında uygulanan, ‘Sandık bazında oy sayımı ve takiben ilan edilmesi’ şeklindeki mevcut sistem, vatandaşlarımızın sokak, köy, site, lojman hatta bina bazında, küçük kümeler halinde, siyasi tercihlerine göre fişlenmelerine yol açıyor. Demokrasimizin sağlıklı sonuç alabilmesi için hem sandık bazında fişlenmemize imkân vermeyecek bir uygulamayı, hem de vatandaşlarımızın ekonomik bağımsızlığını sağlayacak temel gelire sahip olacağı bir düzen talep etmeliyiz.”   BAĞIŞ KİTAPTA VERGİ OLMAZ BU sene İstanbul Teknik Üniversitesi kütüphane bütçesini merak ediyor musunuz? Hemen söyleyeyim, son derece yetersiz. Yani Maliye, ülkemizin en eski ve en prestijli üniversitesine “Bu sene kitap, dergi vs almayın” diyor. Tabii üniversite kitap, dergi vs almadan yaşayamayacağı için de yurtiçinde ve yurtdışındaki dostlarına dönüyor ve onlardan bağış istiyor. Bu isteğe geçenlerde Danimarka Bilimler Akademisi bir cevap vererek yüklü bir miktar kitabı İTÜ’ye hediye etti. Etti ama bu yüklü hediye gümrüğe takıldı. Devlet İTÜ’den bu kitapların vergisini vermesini istiyor. Para veremiyorsunuz anladık da bari bize hibe yoluyla gelen, hediye edilen kitaplardan vergi almayın. Anlıyoruz, devlet bu günlerde tek kuruşa muhtaç ama bunun nedeni sevgili dostum Taha Akyol Bey’in bıkıp usanmadan yazdığı gibi ülkemizin bilim ve teknolojideki geriliğidir. Bu geriliği üniversitelerimize destek olmadan nasıl aşacağız? Hani bizim Sinoplu Diyojen demiş ya: “Gölge etme başka ihsan istemem!” A. M. Celal ŞENGÖR   SAĞLAR TÜRKİYE’YE LAZIMDIR TÜM Türkiye’ye mal olmuş ve Mersin’e önemli katkıları olmuş değerli bir siyasetçi Fikri Sağlar’ın listede olmamasını, ülkemiz için de Mersin için de anlamak ve kabullenmek mümkün değil. Siyasal rekabet ve koltuk korkusu, bazen böylesi akıl almaz kıyımlara neden oluyor. Umarım ve dilerim herkes, hepimiz, bütün partilerce bu tarzda kıyıcı siyaset yapmanın ilkelliğini anlayabiliriz. Harun ARSLAN   MESAJ PANOSU - KADIKÖY Belediyesi’nin cuma 19.30’da Caddebostan Kültür Merkezi’nde Ernst Lubitsch’in ‘To Be or Not To Be’ filmiyle tanıtımını yapacağı Sinematek, Yoğurtçu Parkı’na yakın, 200 izleyici kapasitesine sahip yeni bir binayla hizmete giriyor. - FATİH Sultan Mehmed’in ölümünden sonra Avrupalıların ölümüne en fazla sevindikleri Hızır Reis’in yani Barbaros’un şehadetinin 500. yıldönümünde onu rahmetle anıyoruz. ‘Oruç Barbaros Sultan’ ve ‘Hızır Barbaroso Hayreddin’ kitaplarının yazarı Dursun SARAL.   SİYASET - CHP Genel Başkan Yardımcısı Faik Öztrak, hükümete ekonomide acil önlem uyarısı yaptı, OHAL’i kaldırmak için TBMM’nin derhal toplantıya çağrılmasını istedi. - BEN durumdan vazife çıkartan bir milletin ve özellikle de liderimin sıkıştığına inandığım anda yanında olan bir insanım. İslam âleminin lideri Recep Tayyip Erdoğan’dır.         Melih GÖKÇEK - İNSAN ile bitki arasındaki fark! İnsanın meyvesi öldükten sonra, bitkinin ise ölmeden önce görülür. Fehmi BAYRAKTAR - MÜCADELEYE devam edeceğiz. Yoldaşlarımızla birlikte hedefimiz, Sayın Muharrem İnce’nin cumhurbaşkanı olarak yönettiği bir Türkiye’dir. Bülent BEKTAŞOĞLU (Giresun) (Yeniden aday gösterilmemesi üzerine)   LUNAPARKLARA DİKKAT! - İSTANBUL Makina Mühendisleri Odası, denetimsiz lunaparkların tehlike saçtığını belirterek atlıkarınca, discovery, hızlı tren, adrenalin, gondol, dönme dolap gibi tüm eğlence ekipmanlarının aylık ve yıllık yeriyodik kontrollerinin yasal kayıt altına alınması gerektiğini duyurdu.','24/05/2018', ?
'Kerimcan Kamal’dan bir yeni kitap daha: Karşıyım... Her şeye karşıyım... Dolara da karşıyım...','Hürriyet','Ayşe Arman','Ne var ki artık mesleğini yapmıyor. Ama güzel kitaplar yazıyor. Bir tane daha yazdı. Okuması insana iyi geliyor benden söylemesi... Yakında çok âşık olduğu karısı Doğa Rutkay Kamal ikiz bebek dünyaya getirecek. Çok heyecanlılar. Allah tamamına erdirsin. Zaten güzeldiler, daha da güzel bir aile olacaklar. Ben de sordum... - Ooo tebrikler, bir kitap daha... Geçen seferki “güzel kaybetmek”ti. Bu seferki “karşı olmak”...  Kafadan giriyorum: Neye karşısın? Kime karşısın? Ve neden... Neye mi karşıyım? Her şeye karşıyım! Dolar’a karşıyım. Hayatlarımızı, dolar sahiplerinin belirlemesine karşıyım. Kapitalizme karşıyım. Devletlerin büyüyüp, biz gerçek insanların küçülmesine karşıyım. Herkesin birbirinden nefret eder hale gelmesine karşıyım. Yeşile hasret kalmaya karşıyım. Ancak parası olanların zengin sitelerde bahçe keyfi sürerken, şehirlerin betona boğulmasına karşıyım. Sırf bizde değil, dünyanın bu zalim düzenine de karşıyım. Mesela bir yanda, “Kudüs’ü başkent yaptık” diye şarkılar söylenirken, öbür yanda çocukları öldürenlere karşıyım. Tüm adaletsizliklere karşıyım... Tecavüz sanıklarına iyi hal indirimi verilmesini anlayabiliyor muyuz? Hayvanlara işkence yapanların salıverilmesini sindirebiliyor muyuz? Daha devam edeyim mi? Vicdanıma ters gelen her şeye karşıyım!   YÜZDE 100 BİR İTİRAZ KİTABI - Bu bir “itiraz kitabı” mı? Yani senin insanı, doğayı, ağacı, yeşili, gökyüzünü, bulutu yok sayan düzenlere itirazın var. Vicdansızlara, çıkarcılara, ikiyüzlülere... Ama zaman da böyle bir zaman! Yoksa senin “zamanın ruhu”na da mı itirazın var? Evet öyle! Bu kitap, yüzde 100 bir itiraz kitabı! Doğru söylüyorsun, zamanın ruhu da yüzde 100 böyle! Ve evet ben, insanı insandan saymayan böyle zamanın ruhuna nokta nokta nokta! - E peki ne yapacağız? İtiraz edeceğiz! Karşı durmaktan, iyiliğin yanında olmaktan geri durmayacağız. Yıllardır televizyon yöneticisi arkadaşlarıma, “iyilik hareketi” diye bir program yapmak istediğimi söylüyorum. İşte sen kolyelerinle bir iyilik hareketi başlattın bile. Hiç konuştuk mu bunu? Hayır. Ama konuşmamıza gerek yok. Bizler, sen, ben, biz, vicdani olan herkes, hepimiz iyilik savaşçılarıyız ve düzenin kötülüklerine bildiğimiz her yolla karşı duruyoruz... - Sence karşı durmak, direnmek gerçekten bir çözüm mü? Bence öyle. Siyasetçiler akıllı insanlardır. Halkın kabul sınırlarını sürekli test ederler. Biz itirazımızı ne kadar ısrarla söylersek, onlar da kendilerine çeki düzen verirler... - Doların çıkmasına ne kadar karşısın? Dolar’ın bizzat kendisine karşıyım! Bir başka memleketin, karşılığı olmadan dilediğince bastığı bir kâğıdın, benim ülkemi fakir bırakmasına karşıyım! Eğer onların füzeleri, uçakları ve bilumum silahları olmasa, dolar olur mu? Demek ki dolar yok, tehdit var! Ülkemi tehdit edenlere de karşıyım! DAHA DOĞMADAN İKİZLERİM PİRAYE VE RUTKAY KERİM’E ÂŞIĞIM! - İkinci bir tebrik de ikizleriniz için! Çok az kaldı değil mi? Ne kadar heyecan var? Heyecan olmaz olur mu? Dorukta! Benim bir oğlum var. Biliyorum babalık duygusunu ama bu sefer daha farklı. Yepyeni bir hayata başlıyorum gibi geliyor... - Piraye ve Rutkay Kerim şimdiden aklını başından aldı mı? İsimleri bile ne güzel değil mi? Galiba doğmadan âşığım onlara! - Doğa’nın hamileliği nasıl geçti? Doğa acayip güçlü bir kadın. İki çocuğu benim karnıma koysalar yıkardım ortalığı. Ama o nasıl metanetle yaşıyor bu süreci. Galiba bütün anneler kahraman. - Hormonları onu da, seni de zaman zaman bezdiriyor mu? Doğa, hamile olmaktan çok mutlu. Zorlandığı zamanlar yok mu? Var. Hele ikiz gebelikte. Ama işin sırrı istekte galiba. Gerçekten istiyorsan bir şeyi, zorlukları bile mutluluk verebiliyor. İbadet bile niyetle başlar biliyorsun. Sen niyet et yeter ki... - Duygusala bağladı mı? Bağlamaz mı? Hep öpmeye çalışıyor beni! Bunu söyledim ya dayak yiyeceğim kesin... - Sen ne kadar desteksin? Sürekli takipteyim onu. Hayatını konforlu hale getirmeye çalışıyorum. Hep çalıştı bu süreçte. Doktoru da izin verdi. Bence ona da iyi geliyor çalışmak. Bazen beraber gidiyoruz işe... - İkiz geleceğini öğrenince şaşırdın mı? “İşimiz var, iki taneyle birden” dedin mi? 5-10 yıl önce olsa korkardım, nasıl büyürler, nasıl bakılır? Şimdi ikizlere “zenginliğim” diye bakıyorum. Sanki piyango çıkmış gibi bana! Düşünsene çok seveceğim ve beni sevecek iki yeni varlık geliyor bu dünyaya... - Doğa’yla ilgili, “Böyle bir aşkın karşıma çıkmasını ben eylemlerimle kendim hazırladım ve onu bir şekilde çağırdım, geldi...” demiştin geçen röportajımızda. Piraye ve Rutkay Kerim de, siz çağırdığınız için mi geldi? Evet, Piraye’yi de, Rutkay Kerim’i de isimleriyle biz çağırdık! Gelsinler istedik, geliyorlar inşallah. Sanatçı olsunlar, sporcu olsunlar, yazsınlar çizsinler, bu dünyadan kâm alsınlar, insanlara faydalı olsunlar, insanlığa zenginlik katsınlar istiyoruz. Duamız bu...   DİRENİŞ VAR YILGINLIK YOK - Bir önceki kitabında ne tavsiye etmiştin. Bu sefer ne ediyorsun? ‘Güzel Kaybedenler’de, insanların kaybetmişlik duygusundan kurtulmalarını amaçlamıştım. Aynı şeyi söylüyorum hâlâ: “Kaybetmediniz! Direndiğimiz sürece kaybetmeyiz. Yeter ki kaybetmişlik melankolisiyle bir kenara çekilmeyelim.” Direniş var, yılgınlık yok!  ','24/05/2018', ?
'Dolardaki dalgalanmanın siyasi sonucu olur mu?','Hürriyet','Abdulkadir Selvi','Erdoğan o zaman başbakandı. “Hadi Emine bir fakir evini ziyaret edelim” diyor, Ankara’da Hüseyin Gazi semtinde tek göz ışığı yanan bir evin kapısını çalıyor. Yaşlı bir adam açıyor kapıyı. Geç saatte gelenin kim olduğunu anlamaya çalışıyor. Erdoğan, “Selamün Aleyküm” deyince, yaşlı adam, “O sensin” deyip, boynuna sarılıyor. Cumhurbaşkanı Erdoğan’ın Bağlum’da yer sofrasına oturup iftar yaptığını görünce, o diyalog geldi hatırıma. Cumhurbaşkanı Bağlum’da iftarını açtıktan sonra çayını başka bir evde içiyor. Cumhurbaşkanı evdekilerle sohbet ediyor. Çocukların işi olup olmadığını, aldıkları maaşı, sigortalarını, eğitim durumlarını soruyor. Doktor olmak istediğini söyleyen Semih’le ilgileniyor. 18 yaşında olduğunu öğrenince aralarında şöyle bir diyalog yaşanıyor. -Kime oy verecen. -Sana verecem. -Nasıl oy vereceğini biliyor musun? -Biliyom. Önce sana, sonra Meclise oy verecem. Cumhurbaşkanının geldiğini duyan Bağlumlular sokağı dolduruyor. Cumhurbaşkanı onları dinliyor, “Allah ömrümden alsın ömrüne koysun” diyen gözlü yaşlı anaya sarılıp, duasını istiyor. Ardından Bağlum kabristanına geçip, Abdulhakim Arvasi’nin, şair Abdurrahim Karakoç’un mezarını ziyaret ediyor. Kabirlerin başında Kur’an okuyup, Bağlum’dan ayrılıyor.  DOLARDAKİ ARTIŞ Tabi geceleri artık sadece iftar yapılmıyor, dolardaki artış takip ediliyor. Seçim kararı alındığında, “Bu seçimlerin sonucunu Kürtler belirleyecek” deniliyordu. Bir süredir, “Bu seçimlerin sonucunu Kürtler ve Dolar belirleyecek” denilmeye başlandı. Ekonomi Bakanı Nihat Zeybekci ile dolardaki artışı konuştum. Nihat Zeybekci, kritik bir uyarıda bulundu. “Para politikaları konusunda atılması gereken adımlar var. İlgili kurumların elinde güçlü enstrümanlar var. Yetkisi olan kurumların kendi sorumluluk alanında yetkisini sonuna kadar kullanması gerektiğine inanıyorum. Atılması gereken adımları, kararlılıkla atmak gerekiyor” dedi. ZEYBEKCİ’NİN UYARISI Zeybekci’nin işaret ettiği nokta ile Pazartesi günü Başbakan Binali Yıldırım’ın başkanlığında yapılan ekonomi zirvesinde konuşulanlar örtüşüyor. Ekonomide atılması gereken adımlar belirlenmiş. Hem ne yapılacağı biliniyor, hem de piyasa yapıcıların ellerinde gereken enstrümanlar var. Peki buna rağmen niye bu önlemler devreye sokulmadı, dolardaki yangın neden seyredildi? Dolar başka bir şeye benzemez, ekonomik krizi tetikler. Dün bir ara alarm zilleri çaldı. Cumhurbaşkanı ile Başbakan’ın görüşmesinde ekonomi masaya yatırıldı. Doların tavan yapmasına ardından Merkez Bankası’nın müdahalesi geldi. Merkez Bankası’nın faiz silahını çekmesiyle birlikte dolar gerilemeye başladı. Merkez Bankası’nın faiz oranlarını daha yüksek tutan bir müdahalesi beklenirdi ama bu dahi etkili oldu. Piyasalara güven veren açıklama ise akşam saatlerinde Cumhurbaşkanı Erdoğan’dan geldi. “Döviz kurunda üstesinden gelemeyeceğimiz bir sorun yoktur” dedi. Oysa dün gece için doların 5 lirayı geçeceği senaryosu konuşuluyordu. Demek ki müdahale edilince etkili oluyormuş. Peki biz niye bu durumu yaşıyoruz? Sorun sistemin işlememesinden kaynaklanıyor. Karar mekanizmalarında bir aksama var. Öncelikle bunun giderilmesi gerekiyor. Ekonomi yönetimi Cumhurbaşkanı Erdoğan’a bakıyor. Ekonomi Bakanı Zeybekci ise bunu doğru bulmuyor. “Yetkini kullanacaksın. Gereğini yapacaksın. Piyasaların arkasında kalmayacaksın. Tam aksine piyasaların önüne geçeceksin. Bunu başardıktan sonra tedavi uygulayacaksın” diyor. Piyasalar,iktidarın ekonomiye hâkim olduğunu gösteren adımları kararlı bir şekilde atmasını bekliyor. Ekonomi güven üzerine yürür. Piyasaları tedirgin eden söylentiler var. Ekonomi çevrelerine, “Döviz mevduatına el konulacak mı?” diye sordum. Hiç bu kadar sert tepki görmemiştim. Kesin bir dille yalanladılar. “Böyle bir şey nasıl düşünülür, mümkün mü böyle bir şey? Öyle bir düşüncemiz yoktur” dediler. Aman ha ekonomiye dikkat. Seçimlere gittiğimiz bir sırada dolar, sadece dolar değildir, siyasi sonuçları olur.','24/05/2018', ?
'Olumsuzlukları körüklemek en kolay yöntem','Hürriyet','Vahap Munyar','Sohbette söz Tanyıldız’ın yazılarından açıldı. Bir meslektaşı şu yorumu yaptı: - Müthiş bir pozitif enerjiniz var. Adana’yı, tarımını, sanayisini, başarılı insanları yazılarınızda anlatıyorsunuz. Tanyıldız, bu yorum üzerine şu yanıtı verdi: - Sıkıntılı konuları yazmak, negatif düşünce yaymak, can sıkıcı konuları ele almak kolaycılık olur. Bu yaklaşımını şu sözlerle perçinledi: - Dertlenmek, olumsuzlukları körüklemek, kötülüklerden dem vurmak gayet basit. Zor olan güzellikleri öne çıkarmaktır. Yazılarına olumlu geri dönüşler aldığında sevindiğini kaydetti: - Olumlu, güzel haberler ile de gazetecilik yapılabileceğini ortaya koyuyorum. Tanyıldız’la bu sohbeti, üniversiteden sınıf arkadaşım, meslektaşım Sait Güleç bana aktardı. DHA’nın eski Bölge Temsilcisi, Adana’nın duayen gazetecilerinden Orhan Apaydın, Tanyıldız’ın yazılarının içeriğine bazı meslektaşlarından yönelen eleştiriyi şöyle paylaştı: - Hiç taviz vermeden yazılarında başarıları övdü. Biz bile bazen “Pembe gazeteci” diye kendisine takılırdık. Tanyıldız’ı 1984‘te Hürriyet’e ekonomi muhabiri olarak çalışmaya başladığımda tanıdım. Ekonomi Müdürümüz Cahit Düzel ve o dönemde omuz omuza muhabirlik yaptığımız Enis Berberoğlu ile birlikte çalışırken, sayfamızı dönüşümlü olarak şekillendiren sayfa sekreterleri arasında Tanyıldız da yer aldı. Çok geçmeden Adana’nın yolunu tuttu, Hürriyet’e hizmete Adana’da devam etti. Sadece Adana’nın değil, Çukurova’nın en sevilen gazetecileri arasında ilk sıraya yerleşti. Geçen hafta sağlık durumunun iyice kritikleşmesi üzerine Orhan Apaydın aradı: - Sinan’ın durumu maalesef çok kötü... Ardından WhatsApp’ta “Sinan Tanyıldız Dostları” grubu oluşturdu. Gruptaki mesajlardan Türk sinemasının duayen isimlerinden Ali Özgentürk’e ait olanı beni duygulandırdı: - Sinanım, Türkiye’nin en zeki birkaç gazetecisinden birisin. Zekanla, hayata olan sevginle, mizahınla yeneceğine inanıyorum bu alçak hastalığı... Hadi Sinanım... Orhan Apaydın, Tanyıldız’ın son iki yılıyla ilgili şu ayrıntıyı aktardı: - Son iki yıldır yürüyemeyecek haldeydi. Tekerlekli sandalye ile matbaanın birinci katındaki odasına çıkabilmesi için gazete yönetimi kendisine özel asansör yaptırdı. Sinan, “Bana bu asansörü yaptırdılar, şimdi emekliliğimi de isteyemem” derdi. Hürriyet’in Yazı İşleri Müdürlerinden Arif Dizdaroğlu ve Apaydın, Tanyıldız’ın bir özelliğinin daha altını çizdi: - Sinan, Cumhurbaşkanı Recep Tayyip Erdoğan’ın imam hatipten okul arkadaşıdır. Tanyıldız, 3 gün önce hayata veda etti. Önceki Genel Yayın Yönetmenlerimizden, Yazarımız Sedat Ergin ve Arif Dizdaroğlu, Tanyıldız’ı son yolculuğuna uğurlayanlar arasında yer aldı. Ergin, dün Tanyıldız’ın 2 Mayıs 2018 tarihli Çukurova-GAP Hürriyet’teki köşesine koyduğu mesajı gösterdi: - Bir süre izninizi istiyorum. Kısmetse önümüzdeki günlerde birlikte oluruz... Ergin, cenaze töreninde yaptığı konuşmayı hazırlarken, şu ayrıntıyı farketti: - Tanyıldız, 46 yıl ile Hürriyet’in en kıdemli çalışanıydı. Mekanı cennet olsun...','24/05/2018', ?
'İbrahim Demir neden öldü?','Hürriyet','Kanat Atkaya','Vekil listeleri ve fezaya doğru yükselişini sürdüren döviz kurlarıyla ilgili haberler arasında kendisine pek yer açamayan bu habere göre “50’den az işçi çalıştırılan işyerlerinde” iş güvenliği patronlara emanet ediliyordu. Önceden “10’dan az işçi” çalıştıran işyerlerine tanınan bu imkâna göre, artık 50 kişiye kadar istihdam sağlayan işletmelerde “işçi sağlığı ve güvenliği” ile ilgili “uzaktan” eğitim alan patron bile yeterli sayılacak. Türkiye’deki işyerlerinin “yüzde 90’ı” filan demektir bu da... Sistemi şöyle özetleyeyim: Saldım çayıra, Mevlam kayıra! Türkiye işçi ölümlerinde, bir başka ifadeyle iş cinayetlerinde kendi rezil rekorunu geliştirip duran, bu konuda geçici veya kâğıt üzerinde çözümler üreten, nutuklarla durumu geçiştiren ve bildiğini okumaya devam eden bir memleket! Nisan 2018’de iş cinayetine kurban gidenlerin sayısı 177 idi. Yılbaşından nisan ayı sonuna kadar, yılın ilk dört ayında 575 işçi can verdi bu vurdumduymazlık ikliminde. 2015’te 1730... 2016’da 1970... 2017’de 2006 can... Sorumluyu “işçinin dikkatsizliği” olarak göstermekten yüzü kızarmayan sistem akıtır oysa bunca kanı... Ucuz işgücüne, işsizler ordusuna, yoksulluğa ve çaresizliğe dayanarak pervasızlaşan sistem... “İstihdam maliyetini yükseltici faktör” olarak görülen işçi sağlığı ve iş güvenliği konusundaki düzenlemeleri patron için “düzelttikçe düzelten” sistem... Hak arama yollarına taş koyan, “emek rekabetinden” rant sağan sistem... Dün Adana’da bir fabrikanın çatı işlerini yapmak için kurulan iskelede iki işçinin hayatını kaybettiği, bir işçinin yaralandığı haberi “İki eve ateş düştü” başlığıyla geçiyordu ajanslar... Çalıştıkları iskele üstlerinden geçen yüksek gerilim hattına değince feci şekilde can vermişti 34 yaşındaki İbrahim Demir ve 36 yaşındaki İbrahim Biçer... Son evladı 15 gün önce dünyaya gelen 4 çocuk babası İbrahim Demir’in eşi Durdu Demir’in içeri alınmadığı fabrikanın kapısında ağıtlar yaktığını okuduk haberde: “İbrahim beni neden bırakıp gittin? Neden tehlikeli işlerde onu çalıştırdınız?..” Cevabı bu yazıda bir yerlerde Durdu Demir... Cevabı işçi canını hiçe sayan, üstüne işçiyi suçlamaktan utanmayan bu sistemin gözbebeklerinde... “Baksak göreceğiz, görsek hesap soracağız” demek isterdim... Başımız sağ olsun...','24/05/2018', ?
'Düşmeyin!','Hürriyet','Osman Müftüoğlu','Düşmeler her yaşta tehlikeli ama ileri yaşlarda yol açtıkları kalça, ayak ya da el bileği kırıkları nedeniyle çok mühim sorunlara neden olabiliyorlar. Her şeyden önce düşmeleri takiben gelişen kırıklar sizi yatağa bağımlı hale getirebiliyor. Uzun süre yatmak da yaşlı bedende beyin ve akciğere pıhtı atmalarına, kalp ve akciğer sorunlarına yol açıyor. Kısacası yaş ilerledikçe “düşmemek” çok daha mühim bir konu haline geliyor. Özeti şu: 50’li yaşları tamamladığınızda bizim “durma, düşme, üşütme, üzülme” mottomuz süratle devreye alınacak, “düşme!” tavsiyesinin üzerinde ise özellikle durulacak. Düşmeye karşı 10 mühim önlem ◊ Ev ve iş yerinde kaygan bir zemin olmasın. ◊ Sağlam basabilmek için topuksuz lastik tabanlı ayakkabı giyilsin. ◊ Çıplak ayak ya da çorapla dolaşılmasın. ◊ Zeminlerde ayağa takılabilecek kablolar, kaygan örtü veya halılar bulunmasın. ◊ Merdivenler, kapı girişleri, yürüyüş yolları iyi aydınlatılsın. ◊ Yatak odası ve banyolarda gece lambaları hep yansın. ◊ Sık kullanılan eşyalar kolayca ulaşılabilen yerlerde olsun. ◊ Banyo küvetlerine tutamaçlar takılsın, küvet yerine duşlar kullanılsın. ◊ İlaçların içinde baş dönmesi, denge bozukluğu, sersemlik, uyku hali yapanlar var mı bakılsın. ◊ Kasları güçlendiren çalışmalar yapılsın. ◊ Denge ve koordinasyon çalışmaları ciddiye alınsın, oturarak, yatarak, kısacası tembellik yaparak zaman geçirilmesin. ◊ Hareket şart! Basit, kolay ve etkili hareketlerin en başında da “YÜRÜMEK” geliyor. ◊ Aktivite için saat başı ev içinde yapılacak 3-5 dakikalık yürüyüşler bile yeterli. ◊ Görme ve işitme kusurları varsa (katarakt) düzeltilsin. İnsülin direnci bakın neler yapıyor ◊ Kilo aldırıp şişmanlatıyor. ◊ Karaciğeri, pankreası, kalbi yağlandırıyor. ◊ Hipoglisemi ataklarına sebep oluyor. ◊ Kan-yağ dengesini bozabiliyor. Özellikle trigliseridi artırıyor. ◊ Şeker hastalığının ilk işareti olabiliyor. ◊ Kalp damar hastalıklarına zemin hazırlıyor. ◊ Hipertansiyonla da bağlantısı olduğu biliniyor. ◊ Felç nedeni olabiliyor, belleği bozabiliyor. ◊ Ürik asidi yükseltiyor, gut hastası yapabiliyor. ◊ İnsülin direnciyle ilişkili olabileceği düşünülen bazı kanserler de var. (Meme kanseri, böbrek, karaciğer kanseri...) En kötü ilk 10 besin 1- Şeker 2- Beyaz un 3- Yağda kızartılmışlar 4- İşlenmiş etler 5- Şeker eklenmiş her türlü içecek 6- Un, şeker ve margarin eklenmiş her türlü atıştırmalık 7- Pirinç pilavı 8- Aşırı tuzlu yiyecek ve içecekler 9- Ateşte kömürleşmiş besinler 10- Hazır sos ve salatalar En sağlıklı ilk 10 gıda 1- Sebzeleri ilk sıraya yazın. 2- Lahana grubunu ayrı ve özel bir gruba alın. (Karnabahar ve turp dahil) 3- Taze ve renkli meyveleri sakın unutmayın. 4- Kuru baklagiller de listede mutlaka olmalı. 5- Soğan ve yol arkadaşları (sarımsak, pırasa) unutulmamalı. 6- Domates ve doğal salça özelimiz olmalı. 7- Zeytin ve zeytinyağından vazgeçilmemeli, bunu tereyağı izlemeli. 8- Yumurtanın mükemmel bir gıda olduğu bilinmeli. 9- Kuruyemişlerin en değerli atıştırmalıklar olduğu not edilmeli. 10- Balıkların her türlüsü (ton, lüfer, hamsi) seçilmeli. Sabah aç karna limonlu ılık su neden iyi gelir? ◊ Midenizi ve bağırsaklarınızı sindirime hazırlar, faaliyete geçirir. ◊ Alkali gücünüzü takviye eder. ◊ Böbreklerinizi çalıştırır. ◊ Midenizi destekler. ◊ Ağız kokusunu engeller. ◊ Tonik etkisi ile uyarır, dinçlik ve iyilik hissi verir. ◊ Metabolizmanıza vites yükselttirir. ◊ Cildinizi nemlendirir. Not: Etkili bir limon suyu kürü için: Suyu kaynatmayıp sadece ısıtın. İçine yarım taze sıkılmış limon suyunu o anda ekleyin. Limon tuzu veya hazır limon suyu kullanmayın. Limon suyunun ise miktarını midenizin hassasiyetine göre ayarlayın. Kuru cilt nasıl nemlendirilir? 1- Bol su içilir. 2- Sık banyo yapılmaz. 3- Sıcak değil, ılık su ile duş yapılır. 4- El ve yüz su ile daha sık yıkanır. 5- Nemlendirici kremlerden faydalanılır. 6- Sık sık keselenmek bırakılır. 7- Hyalüronik asit zengini kremler kullanılır. 8- Zeytinyağı ile masaj yapılır. 9- Doğal nemlendiriciler listesine kayısı yağı, jojoba yağı, hindistancevizi yağı, avokado yağı, badem yağı da eklenir. 10- GLA yüklü Evening Primrose Oil (EPO) desteklerinden faydalanılır.  ','24/05/2018', ?
'Oruç ve merhamet - 2','Hürriyet','Dr. Erkan Aydın','Allah’ın rahmetinin bir tecellisi olarak insanlara gönderilen peygamberlerin en önemli özelliklerinden birisi de merhametli olmalarıdır. Kuran, âlemlere rahmet olarak gönderildiğini (el-Enbiya, 21/107), Allah’ın rahmeti sayesinde insanlara yumuşak davrandığını (Âl-u İmran, 3/159) belirttiği Hz. Peygamber’in bu özelliğini şöyle açıklar: “Ey mü’minler! And olsun ki içinizden size sıkıntıya uğramanız kendisine ağır gelen, size düşkün, müminlere şefkatli ve merhametli bir peygamber gelmiştir.” (et-Tevbe, 9/128) Merhamet müminlerin de temel özelliklerindendir. Bu nedenle Kuran müminlerin birbirlerine karşı merhametli olduklarını belirterek kurtuluşa ermek için “iman edip birbirlerine karşı sabırlı ve merhametli olmayı tavsiye edenlerden olmanın zorunluluğunu ortaya koyar”. (el-Beled, 90/17) Kuran’ın bu tutumuna uygun olarak Hz. Peygamber de merhamet konusu üzerinde önemle durmuş, teşvik etmiş, zaman zaman katı ve acımasız davranan insanları uyarmıştır. Bir hadis-i şeriflerinde, “Merhamet etmeyene merhamet edilmez” (Buhari, Edeb, 18) buyurmuştur. Diğer bir hadislerinde de insanın merhametli oluşunun, Allah’ın kendisine göstereceği merhametin nedeni olduğunu, “İnsanlara merhamet etmeyen kimseye Allah da merhamet etmez” diyerek açıklar.(Müslim, Fezail, 66) “Siz yerdekilere merhamet edin ki Allah ve melekler de size merhamet etsin” hadisi de aynı gerçeği ortaya koymaktadır. (Ebu Davud, Edeb, 58; Tirmizi, Birr, 16)   MÜMİNLERİN GÖREVİDİR İslam’ın öngördüğü merhamet tüm yaratıkları içine alacak kadar geniş kapsamlıdır. Çocuklar, kadınlar, yaşlılar, yetimler, kimsesizler, hastalar ve yoksullar başta olmak üzere tüm insanlara merhamet göstermenin yanı sıra, diğer tüm canlılara da merhametli davranmak müminlerin görevidir. Yaratılmışlar arasından merhametimize en fazla ihtiyaç duyanlar çocuklar, engelliler ve diğer canlılardır. Çocuklara duyulan şefkat ve merhamet insan gönlündeki rahmet tezahürlerinin en güçlü alanlarındandır. Nitekim çocuklarını hiç kucağına alıp öpmediğini söyleyen bir bedeviye Allah resûlünün söyledikleri bu konudaki değer hükmünü ortaya koymaktadır: “Allah sizin kalplerinizden merhamet duygusunu çıkarıp almışsa ben ne yapabilirim ki?” Hayvanlara karşı merhametli olma konusunda ise yüzüne damga vurulmuş bir eşeği görünce, “Bu hayvanı dağlayana Allah lanet etsin” (Müslim, Libas, 107) buyuran Hz. Peygamber, bir hadislerinde kötü yola düşmüş bir kadının susuzluktan ölmek üzere bulunan bir köpeğe su verdiği için Allah tarafından bağışlandığını (Buhâri, Şürb, 9, Edeb, 27; Müslim, Selam,153, Cihad, 44), diğer bir hadisinde de kedisini açlıktan ölmeye mahkûm eden merhametsiz bir kadının, bu davranışı nedeniyle cehenneme atılmayı hak ettiğini (Buhari, Edeb, 18, 27; Müslim, Fezail, 65) belirterek merhametin insanlarla sınırlı olmadığını dile getirir. Hayvanlara iyi bakılıp beslenmesi (Ebu Davud, İsti’zan, 39), zevk için dövüştürülmemesi (Ebu Davud, Cihad, 51; Tirmizi, Cihad, 30), nişan atılan hedefler yerine konulmaması (Müslim, Sayd, 59), zevk için öldürülmemesi (Nesai, Dahaya 42) yolundaki emirleri de İslam’ın bu konudaki kapsamlı bakışını yeterince ortaya koymaktadır. KISSADAN HİSSE   ALLAH KATINDA DEĞERİ YÜKSEK OLMAK - Enes bin Malik’ten (r.a.) rivayet edildiğine göre göçebelerden bir kişinin ismi Zahirdi. Bu kişi zaman zaman Hz. Peygamber’e çölden hediyeleri getirir ve Peygamber (s.a.v.) de gideceği zaman kendisine gerekli olan malzemeler verirdi. Hz. Peygamber, “Zahir bizim göçebemizdir. Biz de onun şehirde oturan adamlarıyız” derdi. Hz. Peygamber onu çok severdi, kendisi şekil bakımından çirkin bir kişiydi. Bir gün pazarda eşyasını satarken Hz. Peygamber gelip arkadan onu kucakladı. Zahir Hz. Peygamber’i göremiyordu. “Bu kim, beni bırak” dedi. Yüzünü çevirince baktı ki onu tutan Resulullah (s.a.v.). Hz. Peygamber Zahir’in sırtını göğsüne iyice kendine yasladı ve “Bu köleyi satıyorum, alan yok mu” diye takıldı. Zahir, “Ey Allah’ın resulü, eğer ben köle olsaydım ve beni satsaydın vallahi hiç para etmediğimi görecektin” dedi. Hz. Peygamber Zahir’e şöyle dedi: “Fakat Allah katında senin değerin yüksektir.” BİR SORU BİR CEVAP   AĞIZ SPREYİ KULLANMAK VEYA SAKIZ ÇİĞNEMEK ORUCA ZARAR VERİR Mİ? - Ağız ve burundan alınıp mideye ulaşan her şey orucu bozar. Bu itibarla, ağız kokusunu önlemek veya diş ağrısını gidermek maksadı ile ağza sıkılan sprey ve benzeri maddeler yutulur da mideye ulaşırsa orucu bozar, yutulmazsa bozmaz. Günümüzde üretilen sakızlarda, ağızda çözülen katkı maddeleri bulunduğundan, ne kadar dikkat edilirse edilsin bunların yutulmasından kaçınmak mümkün değildir. Bu sebeple bu tür sakız çiğnemek orucu bozar. (İbn Âbidîn, Reddü’l-muhtâr, III, 395, 396) Öte yandan, hangi sakızın orucu bozmayan türden olduğu bilinemeyeceğinden oruçlu iken sakız çiğnemekten sakınılmalıdır.','24/05/2018', ?
'Piyasalar artık önünü görebilmeli','Hürriyet','Erdal Sağlam','Bununla birlikte kurlar geri gelmeye başladı ama nereye kadar geri geleceği, bundan sonra yeniden artışa geçip geçmeyeceği henüz bilinmiyor. Artış kararı ardından iktidar sözcülerinin güven vermeye çalışan açıklamalar yapmaları, seçim sonrası piyasa ekonomisine ters kararlar alınmayacağını söylemeleri de olumluydu. Bu çabaların piyasalara yeniden güven vermek için yetip yetmeyeceğini ise yakında görürüz. Kurlardaki artış için çeşitli nedenler ileri sürülüyor. Bunların bir kısmı siyasi nedenler. İktidar partisi büyümenin çok iyi olduğunu, yeni teşvikleri çıkardıklarını aslında kurun bu kadar artmasının normal olmadığını savunuyor. O nedenle de son hareketin büyük ölçüde siyasi olduğu, dış güçlerin oyunu olduğu tezini işliyor. Bazı muhalefet sözcüleri de yine işin ekonomik nedenlerine girmeden, bunun siyasi bir olay olduğunu, hükümetin değişmesi ile bunların düzeleceğini ileri sürüyor. Bunların ikisi de abartılı ve ekonomik nedenleri yok sayan yorumlar. Halbuki uzun zamandır büyüyen cari açık ve enflasyona dikkat çekiliyor, bunların daha da artması halinde işlerin bozulacağı, buna mali disiplinde gevşeme eklendiğinde, işlerin çığırından çıkabileceği hep söylendi. Bununla birlikte ABD başta olmak üzere büyümeye başlayan ve enflasyon üreten gelişmiş ekonomilerde faiz artışlarının hızlanacağı, bu nedenle de bizim gibi ülkelerden sermaye çıkışı olacağı da konuşuldu. Bundan en çok bizim gibi dış açık veren, büyümesini dış kaynakla yapan ekonomilerin etkileneceği de belliydi. Bütün bunları halletmeden, yani dış bağımlılığı azaltmadan ne kadar yüksek oranda büyürsek, kırılganlığımızın da o oranda artacağı, makro ekonomide denge ve istikrarın öncelikle korunması gerektiğini de yıllardır konuşuyoruz. GÜVEN VERİLMELİ Bu arada iktidarın siyasi söylemlerine rağmen işin sonunda gereken ekonomik kararları aldığı, Merkez Bankası’nın gerekli para politikası tedbirlerini uyguladığı, Maliye’nin disiplin konusunda sıkı davrandığı konusunda da piyasalarda bir güven oluşmuştu. O nedenle şimdiye kadar yapılan seçimler öncesinde piyasalarda bu kadar büyük hareketler gerçekleşmemişti. İşte mevcut durumu analiz ederken, iktidarıyla muhalefetiyle herkes bu gerçekleri göz önünde tutması, geçmişteki başarı ve başarısızlık deneyimlerinden ders çıkarması gerektiği çok açık. Her şeyden önce iktidarın faiz kararından sonra “doğru mali ve parasal kararların alınacağı” konusunda yeniden güven vermeye ihtiyaç olduğunu görmesi olumlu bir adım. Çünkü piyasalarda oluşan gerekli parasal tedbirlerin alınamayacağı yargısının bozulması gerekiyor. Muhalefet partilerinin dün gün içinde yaptığı açıklamalar da bu açıdan olumluydu. Yani piyasalar bilmeli ki; Türkiye iktidarıyla muhalefetiyle ekonominin kurallarına bağlı yönetilmeye devam edecek. Bunu söyledikten sonra herkes kendine göre ekonomide ne yapacağını, projelerini açıklasın ama öncelikle herkesin bu asgari açıklamaları tekrarlaması gerekiyor. Unutmayalım; kim seçilirse seçilsin, TL bu ülkenin milli parası ve korunması gerekiyor. Kamusuyla özel sektörüyle bu varlıklar, ülkenin varlıkları ve eğer varlık değerleri azalırsa, azaldığı ölçüde ülke fakirleşmiş demektir. Hep söyledik; zamanında faiz artışı yapılsa çok daha düşük bir oranla halledilmesi sağlanacaktı. Şimdi 3 puanlık artışın yetip yetmeyeceğini bile tartışma ihtiyacı duyuyoruz. Özetle; piyasalara biran önce güven verilmeli, piyasaların önlerini görebilmeleri sağlanmalı ki bu kötü gidişat durdurulabilsin.','24/05/2018', ?
'Toparlıyorum','Hürriyet','Rauf Tamer','10 yıl evvel, şiddetle karşı çıkılan Abdullah Gül’ü, çatı aday olarak düşünmek bile büyük aşamaydı. Özde laik-sözde laik gibi laflar yok oldu. Cumhuriyet ilkeleri hiç de zedelenmedi. Soruyorum: Fena mı oldu? *** Dahası var: Erbakan’a duyulan alerjinin, Saadet Partisi’yle aşıldığını görüyoruz. CHP’nin SP’yle ittifakı, 28 Şubat denen ayıbı, büyük ölçüde hafifletmiştir. “İrtica var” yaygarasına paydos. Demek ki neymiş? - Laiklik elden gitmiyormuş. *** Bitmedi. Demokrat Parti’yi de ittifakın içine almak 27 Mayıs’ı kökten red anlamına gelmez mi? ......... Bardağın dolu tarafına bakarsanız, bütün bunlar güzel gelişmelerdir. Hem de çok güzel. Görüyor musunuz? Tayyip Erdoğan Karşıtlığı nelere kadir.   Not: Adaylara tebliğ: - Vatandaşa karşı mütevazı olacaksınız. Tamam da... Adam hiç mütevazı değilse ne yapsın? İnsan tebliğle, hatta kararnameyle hiç huy değiştirebilir mi?','24/05/2018', ?
'Gomis’i Fenerbahçe alsaydı ne olurdu?','Hürriyet','Uğur MELEKE','SOLDADO, 27 Mayıs 1985 doğumlu. Burak, Soldado’dan 49 gün sonra, Seleznyov da Burak’tan 5 gün sonra doğmuş. Gomis. Seleznyov’dan 17, Negredo da Gomis’ten 14 gün büyük... 1985’in yazında, sadece 85 gün içinde doğan bu beş bebeğin, 32 yıl sonra aynı topraklarda buluşup, Süper Lig 2017-18 sezonunun kaderini belirlemeleri kaderin garip bir cilvesi gerçekten... Süper Lig’de her açıdan tarihi bir sezon yaşadık... Üç puanlı sisteme geçtiğimizden beri ilk kez 3 takım birden son haftaya şampiyonluk umuduyla girdi. Tarihte ilk kez birinci ile dördüncüyü 4 puan ayırdı. Avrupa’nın top 5 liginde liderlerle ikinciler arasında toplam tam 71 puan fark oluşan bu garip yılda, rekabetçilik açısından harika bir sezon geçirdik biz. Bu güzel sezonun neticesini belirleyenlerin başında elbette Galatasaraylı futbolcular ve Fatih Terim geliyorlar. Ama sanırım bu yılki zirve sıralamasını özellikle bir pozisyon oyuncuları, ‘santrforlar’ doğrudan etkilediler. Üstelik enteresan bir şekilde hem Galatasaray, hem Fenerbahçe, hem Beşiktaş, hem de Trabzonspor bu yıl içinde bir numaralı santrforlarını değiştirdiler. Ve transfer döneminde aynı santrfor isimleri, farklı takımlarla yazıldı: Gomis’in Fenerbahçe ve Galatasaray’la, Negredo’nun İstanbul’un her üç büyüğüyle, Burak’ın da Beşiktaş ve Trabzon’la adı anıldı uzun süre. Ve sonuç olarak Soldado (27.5.85) Fenerbahçe’ye, Burak (15.7.85) Trabzon’a, Gomis (6.8.85) Galatasaray’a, Negredo (20.8.85) da Beşiktaş’a imza attılar. Tudor’un eski talebesi Seleznyov’u (20.7.85) Galatasaray’a getirmek için aradığını da biliyoruz. Hatta Seleznyov’un bu yüzden kulübü Karabükspor’la gönül bağının koptuğunu, sezon başında bir türlü form tutamadığını ve devre arasında ayrıldığını da. Belki Seleznyov’u bu hikâyenin içine katmamı garipseyenler olabilir, ama emin olun onun bu beş 85’li santrfor arasında yer alma sebebi sadece doğum tarihi değil: Eğer Tudor, Ukraynalı santrforu sezon başında transfer edip Galatasaray kulübesine oturtabilse, muhtemelen o Seleznyov devre arasında Akhisar’a geçip, sarı-kırmızılıları Türkiye Kupası’ndan etmeyecekti! Şimdi, şöyle bir soru da geliyor insanın aklına ister istemez: 1985 yazında doğan bu 5 santrforun transfer işleri biraz karışsa ve mesela Gomis, Galatasaray’a değil Fenerbahçe’ye, Burak, Trabzon’a değil, Beşiktaş’a, Negredo da Beşiktaş’a değil, Galatasaray’a filan alınmış olsalar, ligin kaderi aynı kalırdı diyebilir miydik? Ben diyemem asla. Bence bu yılın kaderini belirleyen esas adam Gomis oldu ve Galatasaray’ın sonuna kadar hak ettiği bu şampiyonlukta bir numaralı rolü oynadı Fransız santrfor. Kim bilebilirdi ki, 1985 yazı, gün gelecek 2018 yazında Türk futbolunun kaderini belirleyecek? Hayat, çok enteresan gerçekten...   SANTRFORMETRE Peki bu yılın santrfor performanslarını göz önüne aldığımızda, ilk beş takımın ileri ucunda kim en fazla faydayı sağladı, kim hayal kırıklığı yaşattı diyebiliriz sizce? Benim sıralamam şöyle: 1- Bafetimbi Gomis Galatasaray’ın sadece santrforu değil, aynı zamanda ruhani lideriydi. Sadece bitiren değil, aynı zamanda başlatan adam oldu hep. Elmander yüreğine, Baros bitiriciliği eklenmiş gibi. 2- Emmanuel Adebayor O, hem bu sezon transfer yapmadığı için, hem de 1984 doğumlu olduğu için yukarıdaki öyküde yok. Ama Başakşehir hikayesinin bir numaralı mimarı kesinlikle. O olmadığında Başakşehir çok eksik kalıyor. 3- Cenk Tosun Sadece bir devre oynadı, ama onun bir devresi rakiplerinin çoğunun tüm sezonuna bedeldi. O gün de yazmıştım, Cenk zaten Premier Lig’e gidecek. Bırakın 2 Bayern maçını oynasın, dünya onu daha yakından tanısın. İki Bayern maçını da oynasa, bu yaz top 6’ya gidecekti belki de, kim bilir... Beşiktaş acele etti Cenk’i satmakta. 4- Burak Yılmaz İstatistik olarak harika bir sezon geçirdi, takdirin büyüğünü hak ediyor. Ancak Trabzon’u araya oynamaya da bağımlı hale getirdi. Koşu fırsatı vermeyen savunmalara karşı da çaresiz kaldı Trabzon. 5- Roberto Soldado Eğer sadece kariyer istatistiklerine baksanız, onun golcülükten daha çok asistçi bir santrfor olduğunu anlardınız. Ve yanında ikinci bir santrforla çok daha faydalı olduğunu da.','24/05/2018', ?
'Geçmişimden utanç duyuyorum','Hürriyet','Güzin Abla','Merhaba Güzin Abla, ben 21 yaşına yeni girecek bir genç kızım. Geçmişte yaptıklarımdan büyük utanç duyuyorum. Babam inşatta çalışıyor, annem okulda hademelik yapıyor... Hiçbir zaman para konusunda onları üzmedim. Ama hep sevgi ve ilgi istedim. 10 yaşındayken kuzenimin tacizine maruz kaldım. O zaman ses çıkaramadığım için kendimden nefret etmiştim... Tabii erkeklerden de... Sonra o küçük yaşımda birine âşık olduğumu sandım. 18 yaşımda onunla birlikte oldum. Ama o sandığım gibi biri değildi. Beni arkadaş ortamlarında sohbetlerine meze yapmış, ona buna yaşadıklarımızı anlatmıştı. Aradan 3 yıl geçti. Ve ben birçok şeyi saflığım yüzünden, sevgi arayışında olduğum için yaptığımı anladım. Merak uğruna, arkadaşlarım âşık olup ilişki yaşadıkları için, ben de âşık olmak istedim. Ama sonucu kötü oldu. Şimdi beni çok seven bir kişi var, fakat ona karşı hislerim olmasına rağmen, onu hayatımda istemiyorum. Ona geçmişimi anlatamam. Eminim o da bunu kullanır. Seviyorum ama kendime de itiraf edemiyorum. Çünkü korkuyorum. Annemin yüzüne 3 yıldır doğru düzgün bakamıyorum. Aslında onlar her istediğimi yaptılar. Taşınmak istedim, taşındılar; telefon hattımı değiştirmek istediğimi söyledim, değiştirdiler. Kurtuldum sandım ama aklımdan çıkmıyor. Güzin Abla sana yazarken bile ne kadar dolmuşum... Keşke bunları anneme anlatabilseydim, af dileyebilseydim. Benim aklımda ne aşk var ne de evlilik. Ben ne yapmışım, tekrar aynısı olmamalı diyorum. Çok yakın arkadaşıma bile utancımdan anlatamadım bu hislerimi... Kandığım, kandırıldığım için, isteyerek bunları yaptığım için kendimden nefret ediyorum. Sadece hayatıma kaldığım yerden güçlü şekilde devam edip ailemin yüzüne gururla bakmak istiyorum. Rumuz: Hatalarım ve ben YANIT Her şeyden önce seni seven ve değer veren bir ailen olduğu için çok şanslısın. Çok küçük yaştan itibaren yaşadıkların gerçekten seni sarsmış, psikolojik açıdan dengeni bozmuş... Gencecik bir kızın hayatında çok önemli etkiler bırakabilecek şeyler bunlar. Ama bununla yaşamayı öğrenmek zorundasın. Senin gibi pek çok genç kız, bu yaşadıklarınla ne yazık ki hayatlarının bir döneminde karşılaşmışlar. Bunu bir şekilde atlatmayı da başarmışlar. Sen de başaracaksın. Bunun için ailenin desteğine, seni seven o gencin şefkatine sığınacaksın. Onlarla tüm bu duygularını paylaşacaksın. Yaşadıklarını tıpkı bana anlatır gibi, anlatacaksın. Aksi halde, bu olaylardan kendini sıyıramazsın. Her zaman bunları utanç ve suçluluk duygusu halinde sürdüreceksin. Kendi kendine bunları aşamazsan, elbette bir uzmanın yardımına başvurabilirsin. Kendini suçlamaktan vazgeçmeyi böyle de başarabilirsin.      ','24/05/2018', ?
'Bu fotoğraf Ömür’ü mü haklı gösterir, Hıncal’ı mı?','Hürriyet','Cengiz Semercioğlu','Semt halkının sokak köpeklerinden şikayeti ayyuka çıktı ve konu medyaya kadar yansıdı... Yenimahalle’de oturanların korkudan sokağa çıkamadıkları, problemin uzun süredir devam ettiği konu oldu haberlere... Yine hiçbir yetkili önlem almadı... 22 Mayıs akşamı Yenimahalle’de oturan dayısının evine iftara giden 21 yaşındaki Ömer Yıldıran’a semtte başıboş dolanan işte bu sokak köpekleri saldırdı... O sırada oradan geçmekte olan bir sürücü aracını köpeklerin üzerine sürmese 20-25 köpeğin saldırdığı genç belki de hayatını kaybedecekti. Bunu niye anlattım? Ömür Gedik’le Hıncal Uluç arasında sürüp giden “sokak köpeği tartışması”nda arabulucu olmak için. Ömür “Sokak köpeklerine sahip çıkalım” diyor, bu alanda kurduğu HAÇİKO diye bir derneği bile var... Hıncal Abi ise “İnsan daha önemli. Sokak köpekleri başıboş gezemez, tehlike ve hastalık saçıyorlar” diyor... Yenimahalle’de hafta başında yaşanan bu son olay kimi haklı çıkarıyor peki? Sokak köpeklerine sahip çıkalım diye 21 yaşındaki gencin başkentin orta yerinde parçalanmasına göz mü yumacağız? Bunu bahane eden belediyelerin barınaklara tıktığı zavallı hayvanları eziyet içinde öldürmesine ses çıkarmayacak mıyız? İkisi de değil... Hem insan haklarını savunacağız, hem hayvan haklarını... Dünyanın hiçbir medeni şehrinde bu fotoğraftaki gibi bir manzara olamaz... Onlarca sokak köpeğinin insanların hayatını tehdit etmesine asla izin verilmez... Ama belediyelerin sokak köpeklerini sistematik olarak itlaf etmesine de, köpeklerin barınaklarda en zor koşullarda yaşamaya mahkum edilmesine de izin verilmez... Bir meseleyle ilgili bir çözüm politikan yoksa, ya ifrata saparsın ya tefrite... Bu yüzden de Hıncal Abi’yle Ömür şimdi oturmuş “insanlar mı ölsün, köpekler mi” diye tartışıyor... Hayır sevgili dostlarım, ikisinin de en temel hak olan yaşama hakkı var. Problem bizim yerel yöneticilerin sokak hayvanlarına yönelik bir politikası olmamasında... “Bilmem kaç yıl içinde ben bu işi çözeceğim, kısırlaştırma politikaları, modern barınaklarla sokak hayvanı popülasyonunu en aza indireceğim” diyen bir yetkili gördünüz mü siz? Güzel bir haber: Shakira konseri Shakira’nın İstanbul konseri daha çok bilet fiyatlarıyla gündemde... 1555 liraya da bilet var, 160 liraya da... Ama bu konserin çok daha önemli bir yanı var: Uzun süre sonra büyük bir dünya starının bir stadyum konseriyle İstanbul’da sahne alacak olması... Biz şanslı kuşaktık... Michael Jackson’dan Sting’e, Bon Jovi’den Madonna’ya pek çok ismi stadyum konserlerinde izledik. 2012’de Madonna ikinci kez geldi, Türk Telekom Arena’da konser verdi. Sonrası malum... Dünya turnelerinin radarından çıktı İstanbul. Gerek terör bahanesi, gerek yüksek bütçeler nedeniyle dünya starları gelmez oldu... Stadyum konserleri hayatımızdan çıktı. Bu yüzden Shakira’nın “El Dorado” turnesine Türkiye’yi de dahil etmesi, İstanbul’da konser verecek olması çok önemli. 11 yıl aradan sonra ikinci kez gelecek Shakira ve 11 Temmuz’da Vodafone Arena’da konser verecek. Belki yeniden stadyum konserleri ve büyük yıldızlar dönemini başlatır bu konser. Koltuğu bırakmak bu kadar mı zor? Arif Sağ-Orhan Gencebay tartışmasından sonra Kültür Bakanlığı MESAM’a yeni bir yönetim atadı ya... Aynısının MSG’ye yapılmasını istiyor Garo Mafyan... Ancak arada büyük bir fark var. MESAM’da ortada seçim falan yoktu, önümüzdeki hafta seçim yapılacak. MSG’de ise seçim yapıldı bitti. Garo Mafyan başkanlık koltuğunu Candan Erçetin’e kaptırdı. Şimdi üç üyeyle birlikte seçimde usulsüzlük yapıldığını iddia ederek kayyum atanmasını istiyor. 12 yıllık başkanlık yaptığı meslek birliğine bakanlık el koysun diyor. Seçimi kaybedenin koltuğu gönül rahatlığıyla bıraktığı bir örnek göremeyeceğiz galiba... 85 yıl... THY 85’inci yaşını kutluyor... Yolculuğuna 7 pilot, 8 makinist, 8 memur ve 1 telsizci olmak üzere toplam 24 personelle başlayan THY, bugün Avrupa’nın en iyi havayolu ödüllerini kazanan, dünyada en çok noktaya uçan havayolu durumunda... Milli havayolumuzla ne kadar övünsek azdır. THY’yi bugünlere taşıyan herkese ne kadar teşekkür etsek azdır... Zaman zaman eleştirsek de çoğunlukla gurur duyduğumuz bir havayolu şirketimiz var. Kazasız belasız nice yıllara...','24/05/2018', ?
'Hacettepe yurdu J Blok','Hürriyet','Ömür Gedik','Hacettepe Üniversitesi öğrenci evlerinde yaşanan olay sonunda bana bunu dedirtti! Masum, sadece sevilmek için insanlarına yanına yaklaşan, hiçbir saldırganlığı olmayan, iyi huylu iki kediyi beşinci kattan aşağıya atmak nasıl bir vicdansızlıktır bana söyler misiniz? Siyasetçiler seçim derdinde, yasa beklemede. Hayvana şiddete hapis cezası veren yasa bir çıksa, ah bir çıksa, şu cani ruhlu insanlar bir yaparken 10 düşünecek, o kadar eminim ki. Çıksın artık şu yasa. Son sözüm de Hacettepe’ye. Hacettepe yurdu J blok 5’inci kattan kedileri atan kişiyi eminim okuldan birileri tanıyordur. Kameralar bozuk yalanına da inanmıyoruz. Kimseyi korumayın, bizi de kandırmayın. Bugün kediyi atan yarın bir öğrenciyi yüksekten iter, bunu da bir kenara yazın. Bu kişinin ifşa edilmesi, ceza alması, okulun zan altındaki öğrencilerini temize çıkaracaktır. Hadi Hacettepe, bul içindeki katili. Meghan Markle değişti mi? Feminist ve dik duruşu ile bilinen Amerikalı oyuncu Meghan Markle, İngiliz kraliyet ailesine gelin gidince değişti! Ben demiyorum, vücut dili analistlerinin iddiası bu yönde. Meghan Markle ve Prens Harry’nin birlikte fotoğraflarını inceleyen İngiliz uzmanlar, bugüne kadar verdiği röportaj ve söylemlerinde feminizmi savunan Markle’ın, “kocasının dizinin dibinde oturan kadın” rolüne çok çabuk büründüğünü söylüyorlar. Benim hislerim ise Meghan Markle’ın sarayının kadını olmayacağı, öyle süt dökmüş kedi gibi kalmayacağı, başta kadın hakları olmak üzere pek çok konuda ciddi çalışmalarla karşımıza çıkacağı yönünde. Bekleyelim görelim.  Avengers ve Deadpool’un ek sahneleri İki devasa Marvel filmi birer hafta arayla vizyona girince, izleyiciye hem şölen hem de biraz eziyet oldu. Avengers: Infinity War’u izleyip daha nefes bile alamadan bir hafta sonra Deadpool’a koşanlar oldu. Türkiye’deki gişe rakamları gayet iyi bir açılış yapan Avengers’dan bir hafta sonra vizyona giren Deadpool’un bekleneni veremediğini gösteriyor. Avengers: Infinity War bir süper kahramanlar geçidi; Güldür Güldür Şov’da olduğu gibi oyuncuların, karakterlerin biri giriyor, biri çıkıyor. Deadpool ise küfürlü, kaba esprileri de barındıran bir anti kahramanın filmi. Senaryosu ise Avengers’a göre çok daha donanımlı. Gelelim en çok konuşulan ek sahne karşılaştırmasına. Marvel hayranı olan herkes film bitip yazılar akmaya başladığında salondan çıkmaması gerektiğini bilir. Bir, üç, beş değişse de her Marvel filmi sonrasında kısa ek sahne ya da sahneler oluyor. Spoiler uyarısı yaparak bu iki filmin ek sahne sayılarını isteyenler için yazayım. Avengers: Infinity War ek sahne açısından kısır bir film; sadece tek bir ek sahnesi var. Deadpool ise ek sahnelere doyamıyor; beş kez mutlu ediyor izleyenleri, bir sahnede Ryan Reynolds’ın geçmişine kadar uzanıyor bile. Vecihi Hürkuş yarın sinemalarda Havacılık tarihimizin en önemli kahramanlarından Vecihi Hürkuş’un hayat hikayesini anlatan “Hürkuş: Göklerdeki Kahraman” adlı film yarın vizyona giriyor. Kudret Sabancı, imkanlar dahilinde başarılı bir iş çıkarmış. Prodüksiyonda teknik anlamda eksikler olsa da western’e göz kırpan sahneleri, günümüzle paralel yürüyen aşk hikayeleri, müzikleriyle kendini izlettiren bir film var karşımızda. Yeni nesle tarihi kahramanlarımızı böyle akıcı, sıkmayan biyografik filmlerle tanıtmak güzel bir misyon. Filmde tek takıldığım konu, yabancı komutanın oyuncağı gibi görünen, oradan oraya onunla dolaşan, ayakları iple bağlı karganın hali oldu. Adında Hürkuş olan bir filmde keşke böyle tutsak bir karga olmasaydı.','24/05/2018', ?
'Tarçınlı revani','Hürriyet','Sahrap Soysal','- Kalan malzemeleri ilave edip kaşık ya da spatula yardımıyla iyice karıştırın. - Hamuru iyice yağladığınız dikdörtgen bir cam pişirme kabına aktarın. Önceden 180 derecede ısıttığınız fırında en az 50-60 dakika pişirip çıkarın. Üzerinin iyice kızarması gerekir. - Şerbeti için su, şeker ve yarım limonu bir tencereye koyup karıştırın ve kaynatın. Kaynadıktan 5 dakika sonra altını kısıp 10 dakika daha pişirin ve ocaktan alın. - Şerbet soğuyunca sıcak tatlının üzerinde gezdirin ve servis yapın. MALZEMELER - 4 adet yumurta - 1 su bardağı sıvı yağ - 1 su bardağı yoğurt - 1 su bardağı irmik - 2 su bardağı un - ½ su bardağı toz şeker - 1 paket karbonat - 1 tepeleme tatlı kaşığı tarçın - 5.5 su bardağı su - 500 gr toz şeker - ½ adet limon','24/05/2018', ?
'Radyoların pop ısrarı...','Hürriyet','Sinem Vural','Özetle radyolardaki dinlenmelerle diğer platformlardaki dinlenme oranları tutmuyor. Ben her hafta yazacak o kadar farklı türde albüm bulurken, radyoların pop müzik ısrarını aklım almıyor. Best FM’deki Hitnoz programını hazırlayıp sunan Yasemin Şefik’e sordum “Nasıl oluyor da böyle oluyor?” diye. Yasemin “Popüler kültürü radyolar yanlış anlamış olabilir. Mesela biz yıllardır rock, rap çalarız ama yüzde oranı o kadar düşük ki akışta belli bile olmuyor. Yönetim, müzik direktörü, aklına kim geliyorsa hepsini ikna etmek zorunda kalıyorsun. Reyting kaygısı radyolarda program içeriğinden çok şarkı seçiminde karşına çıkıyor. Dinleyici, bilmediği bir şarkı çalındığında kanalı hemen değiştirebiliyor. Onları uzun süre aynı frekansta tutmak için yapılan popüler akış bu yüzden var. Herkes böyle yapınca nereye kaçacaksın? Kendi stream olayına giriyorsun” dedi, hak verdim. Aynı soruyu Radyo Eksen’den Gülşah Güray’a da sordum. O popa karşı olmayanlar ama aynı zamanda alternatife şans verilmesi gerektiğini savunanlardan. Gülşah da şunları söyledi: “Alternatif kanallar; genel geçer zevklerin alternatifini arayanlara doğru hizmeti verdiği için önemli. Her şeyin olduğu gibi pop müziğin de iyisi ve kötüsü vardır ve bu da çok subjektif bir konudur. Ayrıca talep olduğu sürece bu şarkılar radyolarda çalınacak, albümleri piyasaya çıkacaktır elbette. Dünyanın her yerinde böyle... Ama alternatifini isterseniz burada biz seve seve devreye gireriz. Sizi düşünmeye iten, sancılarınızdan kurtaran veya yaratıcılığınızı tetikleyen şarkılardan bahsediyorum. Elbette sadece çalınanlar değil, onların üzerine bahsedilenlerin de kıymeti var, yoksa internetten dilediğiniz şeyi dinleyebilirsiniz.” Son dönemde giderek şiddetlenen hip hop rüzgarı için Radyo Flow, rock müzik için Rock FM desek, bunlara elektronik müzik kanallarını eklesek bile pop liderliği elden bırakacak gibi durmuyor. Keşke yeni şeyler deneseler, popüler müzik kanallarına programlar ekleseler de o eski müzikal çeşitliliğe yeniden erişsek. Yoksa radyolar da popülerliğini internet üzerinden yayın yapan radyolara kaptıracak gibi görünüyor. Uzaylının dört günü Ozoyo, dört parçalık yeni EP’si “333”ü yayınladı. Uzaylıları merkezine alan albüm, onların dünyadaki ilk dört günlerini anlatıyor. Keyifli ve elektronik bir yolculuk vaat ediyor özetle. Siz de o uzaylı gibi düşünüp onun yaşadıklarını Ozoyo ile adım adım takip ediyorsunuz. Güzel hareket. Hedeflediğini yapmış Emrah Karaduman’ın ilk albümü elektronik-pop olsa da, albüm sonundaki elektronik parçadan techno’ya yakın olduğunu görüyordunuz. Şimdi de Believe In Me isimli iki şarkılık EP’sinde dans müziği konusunda da trendleri ne kadar hızlı yakaladığını görebiliyorsunuz. Özellikle Destinesia’yı dinlediğinizde, ister istemez aklınıza Tomorrowland gibi bir partide eğlendiğiniz geliyor. Bu da amaca hizmet ettiğinin göstergesi... İzmir havası Indie sevenler hemen layklasın diyebileceğim Longaz, grupla aynı adı taşıyan 5 parçalık EP’sini yayınladı. Çağdaş Onaran, Mert Karaca ve Ege Akyıldız’dan oluşan grup, İstanbul merkezli müzik sektöründe İzmir havasını estiriyor. Tanıdık bir havası olsa da 23 dakika boyunca sizi kendine bağlıyor, bu da pek kolay iş değil. Denize bakarken dinleyin Bir başka Indie grubu Nasıl Derler Bilirsin de EP ile bizi şenlendirenlerden. İstanbul merkezli grup Alper Altıntaş, Ergin Kandemir, Naci Erdem Berkan ve Cüneyt Cenkci’den oluşuyor. Bazen böyle uzun isimli gruplara karşı bende de bir önyargı oluşuyor ama bu çalışma sayesinde “uzun ve garip isimli tüm gruplar dostumuz” kafasına hemen erişiyorsunuz. Bu EP’yi denize bakarken, uzaklara dalarken dinleyin. Muhtemelen grupla her konuda hemfikir olacaksınız. Yeni proje Portecho’dan tanıdığımız Tan Tunçağ, yeni projesi Cava Grande ile geri döndü. “Worm Universe” adını taşıyan ilk albümü sizi teknolojik bir atmosferde arayışa sokuyor. Bazen ciddi bazense... Yiğit Seferoğlu, Adem Histora adını verdiği yeni albümüyle rock müzik sevenleri ve “elektronik olmadan olmaz”ları bir araya getiriyor. Birçok gencin sesini albüme katan Seferoğlu, bazen varoluşsal bazı sorunlara parmak basıyor, bazense bunları ti’ye alıyor. Keyifli bir çalışma olduğu kesin. Yıldız’ın en iyileri Yıldız Tilbe’nin olduğunu bildiğiniz veya bilmediğiniz tüm şarkılarını iki albümlük, 39 şarkılık bir külliyatta tutacaksınız elinizde: Yıldız Tilbe’nin Yıldızlı Şarkıları. Açıkçası birçok şarkıyı Yıldız Tilbe’nin sesinden dinlemek istesem de haklarını vermem lazım; son dönemin gözde pop müzik sanatçıları nasıl da içten seslendirmişler hepsini... Yürek sökmeye hazır kadın vokallerden tutun da Yıldız Tilbe’yi eril düşünmenizi sağlayan bazı erkek vokallere her şey tıkırında bu albümde. Kış Güneşi’nin iki albümde iki versiyonunun olmasına gelince... Sanki Tarkan yorumuyla kıyaslanacak olması yetmezmiş gibi bir de Hande Yener-Niran Ünsal kıyaslamasına yol açmış eser. Bana kalırsa talihsiz bir tavır. Bazı sesler hiç uymamış, şarkılar üstlerine hiç oturmamış ama takılmıyorsunuz. Yıldız Tilbe ruhu gibi dalgalı bir albüm... Dolayısıyla durumu da onları da hemen kabulleniyorsunuz. Radar Yiğit Önyılmaz’ın kısıtlı imkanlarla hazırladığı projesi Rewend’i dinledim geçenlerde. Electronica ve tekno ağırlıklı şarkıları gayet stüdyo ortamı hissi veriyor ve bu da genç bir müzisyen için başarılı bir sonuç. Hemen ilk çalışmalarını global stream sitelerinde duymak, telif kazandırmak istedim. Genç isimler, yetenekli solistler ve yürekli plak şirketlerine önerimdir. Ne dinledim? ◊ Yiğit Seferoğlu - Neticede Ben de Bir İnsanım ◊ Mustafa Avşar - Acılı Pizza ◊ Nasıl Derler Bilirsin - Ormanın Sesi ◊ Rewend - Why Still Care ◊ Cem Özel - Bana Dayanma','24/05/2018', ?
'Artık insanları burçlarıyla mı yargılayacağız?','Sabah','MEHMET BARLAS','Mutlaka size de rastlamıştır... Bazıları karşılarındaki insanları anlamak için tanışır tanışmaz "Burcunuz ne" diye sorarlar. Bunların bir bölümü aldıkları cevapla yetinmez ve "Yükseleniniz"i de anlamaya çalışırlar. Sohbet vesilesi Aslında burçlar üzerindeki çeşitlemeler, sohbetleri başlatmak için çok elverişlidir. Çapkın erkeklerin karşılarındaki genç kadınlarla içten diyalog kurmak için kullandıkları en yaygın yöntemdir burç yorumları... Çok fazla burç yorumlayanlar sonunda bunlarla ilgili takılmalarla da karşılaşabilirler. Örneğin "Çok gerginsin, yoksa yay burcundan mısın" veya "Balık burcu bazıları açısından alık burcu olabilir" benzeri takılmalar gündeme gelebilir. Uzman falcı Ben burçlar üzerindeki uzmanlık denemelerini hiç ciddiye almazdım. Tıpkı falcılar gibi burç yorumcularını da gülümseyerek izlerdim. Falcılara ilişkin düşüncelerimi Yunan asıllı bir Amerikalı falcı değiştirdi. Bu falcı yıllar önce bizim evde konuğumuzdu. Bir ara telefon çaldı, açtım. Karşımda New York’tan arayan dünyanın en ünlü mankenlerinden biri vardı ve bizim falcıyı telefona istiyordu. Falcı uzun uzun konuştu bu mankenle. Meğer bu manken büyük bir moda evinin defilesine bu hafta çıkmasının uğursuzluk getirip getirmeyeceğini soruyormuş. Bu falcı hanım Reagan döneminde Beyaz Saray’ın da falcısıydı. Tehlikeli burçlar Dünkü haberleri okurken burçlar üzerindeki uzmanlık konusunun da hafife alınacak bir şey olmadığını anladım. Meğer FBI gelmiş geçmiş suçluların burçlarını tasnif ederek, "Tehlikeli Burçlar"ın listesini yapmış. Bu haberlere inanırsanız İkizler, Kova ve Aslan burçları en tehlikesiz burçlarmış. Teraziler cinayetleri keyif için değil zor durumlarda adaleti sağlamak için işlerlermiş. Başak burçlarının cinayetten çok dolandırıcılık konusunda sabıkaları varmış. Yay en tehlikeli burç Ben Kova burcunda olduğum için bu haberleri gülümseyerek okudum. Ama mesela Balık burcundan olsaydım, açıkçası kendimden ürkerdim. Çünkü en garip ve korkutucu cinsten seri katiller bu gruptan çıkıyormuş... En tehlikeli burç olan Yay insanları mafya babalığı, uyuşturucu baronluğu, hatta devlet başkanlığı gibi akıl almaz konumlar elde edebiliyorlarmış... Mutlaka adlarını duyduğunuz suçluların çoğu Yay burcuymuş. (Pablo Escobar, Ted Budy, Lucky Luciano, Charles Manson ve hatta Stalin) Bu arada Akrep ve Yengeç burçlarının insanları da tehlikeliymişler. Evet... Çevrenizdeki insanların burçlarını bilmenizde galiba yarar vardır.','24/05/2018', ?
'Büyük gelin üç aylık hamıle','Sabah','BÜLENT CANKURT','Forbes’un her yıl yaptığı ’En Zengin 100 Türk’ listesine, bu yıl 650 milyon dolarlık servetiyle 77’inci sıradan giren Yalçın Sabancı’ya bir torun daha geliyor! Türkiye’nin 77’nci zengini Yalçın Sabancı ve eşi Neslihan Hanım’a dördüncü kez bu mutluluğu yatacak kişi ise, büyük gelini Pınar Sabancı. Oğulları İlhan Sabancı ile 2010 yılında evlenen Pınar Hanım, Mart 2014’te kayınpederi Yalçın Bey’in adını verdikleri oğlunu, Aralık 2016’da da kızları Arya’yı dünyaya getirmişti. Görünen o ki Sabancı çifti, Cumhurbaşkanı Erdoğan’ın her zaman söylediği "En az üç çocuk yapın" tavsiyesine uymuş. Pınar Hanım, üçüncü bebeğine yaklaşık 3.5 aylık hamile. EŞİTLİK OLACAK MI? Yalçın-Neslihan Sabancı çiftine ilk kız torun mutluluğunu, 2016’da küçük oğulları Emirhan Sabancı ile evli olan küçük gelinleri Melis Hanım yaşatmıştı. Pınar Hanım’ın, yaklaşık 10 güne kadar bebeğinin cinsiyetini öğreneceğini duydum. İlhan-Pınar Sabancı çiftinde eşitlik bozulacak tabii ama bakalım Yalçın-Neslihan Sabancı çiftinin torunlarında eşitlik mi sağlanacak, yoksa dedesinin adını taşıyan Yalçın, tek erken torun olmaya devam mı edecek? Cinsiyeti ne olursa olsun; umarım Pınar Hanım da, bebekleri de sağlıkla kurtulur.','24/05/2018', ?
'Dolara levye atılabilir mi?','Sabah','SALİH TUNA','Savunma ekonomiden elbette bağımsız değildir. Ekonomisi bitik bir ülkenin güvenliği de tehlikede demektir. İlk mektep yıllarından hafızama kazınan bir Laz türküsü vardı: "O Maçkalı Hasan’ın yoktur mali melali / Olsa malı melali, olur daha belâlı..." Gülmeyin, işin doğası sonuç itibariyle budur. Soru şudur: Güvenlik güçleriyle döviz kurları "terbiye" edilebilir mi? Sözgelimi, Afrin’e girildiği gibi piyasalara da girilebilir mi? Ekonomik gerçeklerden az çok haberdar olan herkes kuvvetle muhtemel, "hiç öyle şey olur mu" diyecektir. Bence de olmaz. Lakin ABD’nin Trump’ı dünyaya bunu yapıyor işte. Mesela, Almanya’ya emisyon deyip cezayı kesti; 11 Eylül’ü üzerine yıkarım diyerek tehdit ettiği Suudi Arabistan’ın da milyarlarca dolarına çöktü. Neyle yaptı bunu? Neyle olacak, elbette sahip olduğu güçle. *** Mafyanın bile kendine göre kuralları var, ABD’nin yok. Kendi imzasına bile sadık kalmadı, İran’la nükleer anlaşmayı bozdu. Öne sürdüğü koşullar da kuzuya suyumu bulandırıyorsun diyen kurt hikâyesi gibi. İmzasına sadık kalmak isteyen Avrupa’ya da " ağırlaştırılmış ambargoya uymazsanız bedelini ödersiniz" yollu raconu kesti. Almanya devleti ne kadar kıvransa da İran’la iş yapan Alman firmaları, ABD yerine İran’ı tercih edecek değil. Zaten bunu da ihsas ettiler. ABD’nin Çin’le anlaşmasına bakmayın, daha sonra sırayı ona da getirecek. Malumunuz, emperyalizmin acelesi yoktur. *** Demem o ki, ABD kadar güçlüysen, yemişim ekonomisini / serbest piyasasını deyip dalabilirsin. Değilsin. Zaten güçlü de olsan o kadar ahlaksız olamazsın, köklerin belli. ( Rahmetli Cemil Meriç, Osmanlı’nın yıkılmasını diğerkâmlığına ve merhametine bağlamıştı.) Putin’in oligarklara yaptığını da yapamazsın, koşullar farklı. Daha evvel ( 6 Aralık 2016, Yeni Şafak’ta) yazmıştım: Dolara levye de atamazsın. Hoş, atsan da kâr etmez. Kaç yıldan beri son derece ağır operasyonlara maruz kalıyoruz. Mesela, Gezi desisesi öncesi tek haneli olan faiz, Gezi sonrası çift haneye yükselmiş, Dolar derseniz, 2 liranın altındayken 3 lirayı geçmişti. Fetullah’ın " teknik nakavt" tesmiye ettiği 17-25 Aralık 2013 darbesini ve en son olarak da 15 Temmuz işgal girişimini püskürttük! İmdi, tankla savaş uçaklarıyla ve teknik nakavtla yapamadıklarını en kırılgan noktamız, ekonomimiz üzerinden yapmak istiyorlar. ( FETÖ’cüler de seçim sonrası "sermaye kontrolünün" getirileceği yalanını pompalıyorlar.) Nasıl direneceğiz? Liberalizm bize sadece ekonomik değişkenlerle yerleşmedi ki. Sosyal ve kültürel tüm kılcallarımıza kadar girdi. Liberal bir dünyada egemen güçlere kafa tutarken, kılcallarında liberal değişkenler dolaşan bir toplumla ne kadar direneceğiz? Ayrıca, büyüme kompozisyonumuzda şöyle bir sorunumuz var: Yatırımlar küçülürken tüketim harcamaları çok arttı. Tamam, diz çökmeyelim. Ama gerçekleri de hamasete kurban etmeyelim. Her şeyden evvel, Merkez Bankası alması gereken aksiyonları behemehal almalı.','24/05/2018', ?
'Neden sabıkalılar taksi şoförü oluyor?','Sabah','MEVLÜT TEZEL','Önceki gün Ümraniye’de bir kadını darp ederek yola savuran taksici Ş.G. gözaltına alındı. Ş.G., küçük kız kardeşi ile ekmek almak için evden çıkan dış ticaret uzmanı Canan Ay’ı, aralarında çıkan tartışma sırasında önce kafa atıp darp etmiş, ardından da genç kadın polis çağırıp kaçmasın diye mücadele ederken bacaklarından tutarak araçtan yola fırlatmıştı. Ş.G.’nin emniyette uyuşturucudan dört ayrı dosyası ve bir mala zarar verme kaydı çıktı. Şaşırdık mı? Hayır. Özellikle İstanbul’da uyuşturucu, yankesicilik, adam yaralama vs. suçlarından sabıkalı birçok taksici var. İstanbul Büyükşehir Belediyesi’nin 2012 yılında zorunlu hale getirdiği ’adli sicil kaydı’ uygulaması gereğince sabıkası bulunan 5 bin taksici meslekten tasfiye edilmişti. Ama plaka sahipleri sabıkaya, ehliyet cezasına bakmıyor. Uyuşturucu kullanan dahil, boşta kalan işsizler taksici oluyor. Sonra da taksi plakası sahipleri UBER’e kızıyor. Sen şoförünün sabıka kaydına bakmazsan UBER’e kızmaya hakkın yok! Bence Ş.G.’nin çalıştığı taksinin plaka sahibi de ceza almalı. Taksi plakası sahipleri sorumluluğunu bilmeli. Ş.G.’nin kadın yolcuyu taksiden aşağı fırlatması, taksicilerin UBER’a karşı haklı mücadelesine de zarar verdi. Taksiciler artık nefret objesine dönüştüler. İstanbullular, UBER’in gönüllü savunucusu oldu ve bu işten en çok zararı işini iyi yapan, terbiyeli, dürüst taksi şoförleri görüyor. Ee sepetteki çürük elmalar ayıklanmazsa, UBER gibi bir yabancı şirket gelir pastadan payını kapar. İstanbul Taksiciler Esnaf Odası, UBER protestoları düzenlemeden önce taksilere çeki düzen vermeli, sabıkalı şoförleri bu meslekten uzaklaştırmalı.','24/05/2018', ?
'Bile bile lades','Sabah','ENGİN ARDIÇ','Bağımsız Türkiye Partisi diye bir parti varmış, seçimlerden çekildiğini açıklamış. Demokrasimiz için çok büyük bir kayıptır! Araştırdık, CHP küskünlerinden Haydar Baş’ın kurduğu partiymiş, geçen seçimde oy oranı yüzde 0.18... Gönül, geçen seçimde yüzde 0.04 almış başka bir küskünün, Emine Ülker Tarhan’ın Anadolu Partisi’nin de ayakta kalıp şimdi seçimlerden çekilmesini arzu ederdi... Kongresini yaptığını, bütün illerde de örgütlendiğini iddia eden Dolunay Partisi’nin de çekilenler kervanına katılmasını isterdik. Seçimlere sokulmamakla büyük haksızlığa uğradı. Önce girer gibi yapacaksın, sonra çekileceksin ki haber olasın... Ama geçen seçimde yüzde 0.25 oy alan Vatan Partisi arslanlar gibi direniyor! Direnmekle kalmıyor, genel başkanı da cumhurbaşkanlığına oynuyor! (Geçen seçimden önce "baraj sorunumuz yok" demişmiş, Internet’te rastladım, sabah sabah iyi geldi... Güne gülerek başlamak ne güzel...) Yüzde 0.68 almış Saadet Partisi de zavallı muhalif basının umudu oldu. Bu arada bazı anketçi bozuntuları da iyice kudurdular. Perinçek’in oy potansiyelini "yüzde 2" göstermişler, muhalif amigolar bile dalga geçtiler. (AKP’ye de yüzde 20 münasip görmüşler.) *** Benim hiç anlamadığım, Vatan Partisi’nin milletvekili adayları. Bizim Gülgün Feyman da aday olmuştu da şaşmış kalmıştım... İstanbul belediyesine aday olan rahmetli Levent Kırca’ya şaşmamıştım, ona müstahaktı! İnsan, kazanması hiçbir şekilde mümkün olmayan bir seçime, sonucunu bile bile nasıl girer? Niçin girer? Hadi Perinçek kendi reklamını yapıyor, sen neyini yapıyorsun? Nasıl bir dürtü, nasıl bir "saik" vardır bunun arkasında? Siyaset sosyolojisi hatta sosyalpsikoloji alanında mükemmel bir araştırma konusudur, ama sosyologlarımız Türkiye’yi kurtarmak gibi derin işlerle uğraştıklarından böyle şeylere ilgi duymuyorlar. 600 aday hem de... Sanki "tulum" çıkaracaklar! Barajı aşması, bırakın aşmayı, baraja yaklaşması bile hiçbir şekilde mümkün olmayan bir partinin altı yüz adayı... Nafile çaba olur (örneğin Muharrem İnce’nin adaylığı) ama bu kadar mı olur yahu? Emirle mi aday oluyor bunlar? İdeoloji mi gözlerini karartıyor? Oysa gerçekçi faşistler var, onlar kendilerine azıcık da olsa kazanma umudu sağlayan İyi Parti’ye gidiyorlar. İki de gazeteci çıkmış. Peki siz ne ayaksınız? Az satışlı bir gazetenin yirminci sayfasının dibinde tek sütuna on santim isimleriniz geçmiş, bununla yetineceksiniz. *** Günün kuyruklu yalanı "Aday listemizi kimseyi dışlamadan hazırladık." Kemal Kılıçdaroğlu *** Nesin? "24’ünde cumhurbaşkanı olayım, bir günde dolar düşmezse ben de neyim..." Muharrem İnce','24/05/2018', ?
'Yerli ve milli masallar... Nihayet!','Sabah','YÜKSEL AYTUĞ','Çoğunluğumuzun çocukluk yılları La Fontaine masalları ile geçti. (Uzun gagası yüzünden bir türlü tabaktan su içemeyen o leyleğe ne çok üzülmüştüm) Yıllardır hep yabancı masalları dinleyip durduk. ’Alice Harikalar Diyarında’, ’Pamuk Prenses ve Yedi Cüceler’, ’Kırmızı Başlıklı Kız’, ’Kül Kedisi’, ’Çizmeli Kedi’ vs... Büyüdükçe, yabancı masal kahramanlarının yerini yine yabancı kökenli çizgi romanların, animasyon filmlerinin kahramanları aldı. ’Heidi’, ’Sevimli Hayalet Casper’, ’Pembe Panter’. ’Pokemon’, ’Süpermen’, ’Örümcek Adam’ ve diğerleri... Oysa memleketimiz yerli ve milli masallar cenneti. Bir Dede Korkut’umuz var ki, yüzlerce La Fontaine gelse eline su dökemez. ’Keloğlan’ı mı anlatayım, ’Ferhat ile Şirin’i mi, ’Aslı ile Kerem’i mi, ’Tahir ile Zühre’yi mi, ’Dadaloğlu’ ve ’Köroğlu’ efsanelerini mi... Şimdi sokağa çıkıp önüme çıkan ilk çocuklara şu son saydığım isimleri sorsam, aval aval yüzüme bakarlar, eminim. Çocuklarımızı kendi öz kültürümüzden haberdar etmek, ’bizden’ kahramanlarla tanıştırmak için neyse ki TRT önemli bir adım attı. Şu sıralar bizim minik Ela ile en büyük keyfimiz, TRT Çocuk kanalında ’Kaf Dağı Masalları’nı izlemek. Meddah Yusuf Duru’nun derlemeleri ile yayınlanan çizgi filmlerde çocuklar Türk masallarını öğrenme, sonra da kulaktan kulağa birbirlerine anlatma olanağı yakalıyor. ’Masallar, geçmişi değil geleceği inşa eder’ sloganı ile Türk masallarını ön plana çıkarmayı amaçlayan TRT Çocuk, her gün yayınlanan yeni bölümlerle birbirinden farklı Türk masalları ve kahramanlarını hem minikler, hem de ’uyku vakti geldiğinde anlatacak masal bulmakta güçlük çeken’ ebeveynlerle buluşturuyor. Paylaşma kültürü, hoşgörü, sevgi, kahramanlık ve cesaret temalarının öne çıktığı ’Kaf Dağı Masalları’ çizgi dizisi ile izleyiciler; ’Şamdan Kız’, ’Kediler Sultanı’, ’Rüzgar Dev’, ’Yedi Başlı Dev’, ’Gülen Ayva Ağlayan Nar’, ’Hırsız Tahir’ ve ’Cesur Prenses’ gibi daha önce bilinmeyen karakterlerin hikayelerine tanıklık ediyorlar. Türk mitolojisine göre düşleri simgeleyen kızıl elmayı bulmak için izleyicileri maceraya davet eden ve hayal dünyasını harekete geçiren ’Kaf Dağı Masalları’, her gün saat 21.20’de TRT Çocuk ekranlarında yayınlanıyor. Önemle tavsiye ederim.','24/05/2018', ?
'Açlığa dayanamayan kuşaklar','Sabah','HAŞMET BABAOĞLU','Birkaç hafta önceydi... Suadiye sahil yolunda yürüyorum. Yanımdan üzerlerinde egzersiz kıyafetleri ve hızlı adımlarla iki genç kız geçti. Tam o sırada ister istemez konuşmalarına kulak misafiri oldum. Biri diğerine "en çok ne zaman ağlarsın?" diye soruyordu. Gelen cevap şöyleydi: "En çok aç kaldığım zaman ağlarım." Soruyu soran güldü ve "ben de aç kalmaya hiç dayanamıyorum, bir anda moralim çöküyor" karşılığını verdi. İyiden iyiye bir ihtiyar psikolojisiyle arkalarından bakıp "ah işte!" dedim içimden; "tokluk kültürünün çocukları..." Mesela 70’li yıllarda böyle bir konuşmaya şahit olabilir miydim? Hiç sanmam! *** Anneler babalar son zamanlarda çocuğum cips yesin mi yemesin mi, hamburger sevsin mi, sevmesin mi konusuyla kafalarını yoruyorlar ya... Özellikle hali vakti yerinde ailelerin çocuklarına bakıyorum; olay başka yerde dönüyor. Çocuklar sevdikleri şeyleri yemeye doyamıyorlar; bir paket yetmiyor, bir paket daha, daha, daha... Karınları acıktığında birkaç dakika zor dayanıyorlar. Hemen mızıldanmalar başlıyor. (Aslında hiç yememek veya yiyip kusmak gibi sık rastlanan rahatsızlıklar (eating disorders) da aynı madalyonun karanlık yüzü...) Artık biyolojik paradigmaya bağlı beslenme uzmanları bile günümüz insanını esir eden ve yeni tip şişmanlığı kışkırtan açlık duygusunun mideden çok zihin kaynaklı olduğu konusunda ortak bir kanıya sahipler. Tokluk için her şey var. Ama açlık endişesi tam da bu yüzden hemen kapının eşiğinde bekliyor. Nasıl tuzak ama! *** Dikkat edilecek noktalar şunlar... Günümüzün genci midesinin açlığı giderilmediğinde kalplerinin şefkat açlığı da giderilmemiş gibi davranıyor. Belki de doğrudan bir bağ var. Daha beteri şu ki, yeme isteğiyle can sıkıntısını giderme isteği at başı ilerliyor ve birbirlerini destekliyor. Doyulmuyor ama geçici bir " rahatlama" yaşanıyor. Bu çizdiğim tablo hiç basit bir tablo değil. Geleceğin dünyasını belirleyecek gelişmelerden biri de bu... Farkındayım... Bugünlük güncel siyaseti bırakıp gündelik hayatımıza değindiğimi düşünüyorsunuz, haklısınız. Fakat daha yakından ve derinden baktığımızda olay fena halde sosyal ve siyasal bir özellik de gösteriyor. Söyleyin bana... Birazcık bile aç kalmaya dayanamayan kuşakları sosyal/siyasal açıdan yönlendirmek kolay mıdır, zor mudur?','24/05/2018', ?
'Kalbinizin sesini dinleyin','Sabah','ZEYNEP TURAN','Güneş’in, Ay’ın, Venüs’ün ve Mars’ın bugünlerde kafası karışık, hal böyle olunca bizim de hayatımızda işlerin Arap saçına dönmesi tesadüf değil. Kendinizi yalnız hissetmeniz adını koyamadığımız bir yorgunluğun ilk belirtileri. Peki ne yapalım derseniz gelin kendimize yıldızlardan bakalım. İsteklerimizin gerçeklerle sürekli mücadele etmesini diliyoruz, bazen de bu mücadelenin canlı tanığı oluyoruz. Sonunda, cam kırıklıkları gibi batan hayaller ellerimizi acıtıyor. Ve bir tanesi daha ekleniyor yaralarımıza… Değiştirmek istedikçe daha çok düşüyoruz. Ayağımıza takılıyor gerçekler. Peki, yanlış nerede? Bu döngüye ne son verebilir? Bunu yapacak sizsiniz. Hiç bunu düşünmüş müydünüz? Biri aynayı tutmadan, ruhunuza hiç bakabildiniz mi? Sahip olduklarınızı görmek için, artık beklemeyin. Karşılaştığınız küçücük olayların, sizi nadir kılan özelliklerinizi harap etmesine izin vermeyin. Sizi siz yapan biri var içinizde. O hep sizinle. Her şeyi sizinle beraber yaşıyor. Her bir darbede değişiyor, büyüyor. Sizin görebildiğinizden daha fazlasını görüyor. Evet evet, benliğinizden bahsediyorum! Kimsenin göründüğü gibi olmadığını iddia ediyoruz, bir yandan da aslında herkesi bir sayıyoruz. İnsanlara karşı düşüncelerimiz, belli bir noktadan öteye gitmiyor. Alt yapısı sırf kendimizden oluşan düşünceler, belli bir döngü içerisinde dönüp dolaşıyor. Evet, gerçekten kimse birbirini yine kendisi yüzünden anlamıyor! Bir yere saklanmayın, izin verin bu sefer baş oyuncak kendi benliğiniz olsun hayatınızda. Oyunu kuralına göre oynamayın, spontane gelişsin bazı şeyler. Hayat programlamayla değil, kendiliğinden gelişen olaylarla karşımıza çıkar. ASTROGÜNDEM Vakit nakittir. Güneş-Mars 120’liği, İngiltere’nin kaderini belirleyecek gelişmelere işaret ederken, gündemde 2. Elizabeth’in sağlık haberleri yer alabilir. Enerji, elektrik ve elektrikli ulaşım ile ilgili sıkıntı yaratacak haberler duyabiliriz. Kişisel hayatımızda ise tartışmalardan uzak kalmamız gereken bir gün. Yanlış anlaşılmalar ve ifade hataları söz konusu olabilir.','24/05/2018', ?
'Cumhur karşıtı ittifakın 5 çelişkisi','Sabah','FAHRETTİN ALTUN','Bilmem dikkatinizi çekiyor mu, Cumhur karşıtı ittifak gündem oluşturamıyor. Şu anda heyecan duydukları tek şey Amerikan dolarındaki değer artışı. Böylelikle Türk ekonomisinin zora gireceğini ve bunun da seçimlerde kendi lehlerine bir sonuç doğuracağını varsayıyorlar. Bir kez daha kendi ürettikleri bir siyasete, oluşturdukları sahici bir gündeme değil çevre şartlarındaki olumsuzluklara güveniyorlar. Hatta ve hatta bu olumsuzlukların daha da artması için uğraşıyorlar. Bu olumsuzlukların ülkeye verdiği zararı ise umursamıyorlar. Nasılsa onlar "küçük olsun benim olsun" meşrebinin insanları. *** Biz gelelim esas sorumuza. Cumhur karşıtı ittifak neden gündem oluşturamıyorlar? Her şeyden önce Erdoğan karşıtı sermayeyi nasıl kullanacaklarına bir türlü karar veremiyorlar. Boşa koyuyorlar dolmuyor, doluya koyuyorlar almıyor. Varlıkları Erdoğan karşıtlığı üzerine kurulu. Ancak bu karşıtlığı açıkça sergilemekten de çekiniyorlar. Zira 15 Temmuz darbe görünümlü işgal girişimi boşa çıkarıldıktan sonra artık geçmişteki gibi gerekçesiz Erdoğan düşmanlığı yapmak, daha doğrusu bunu bağıra çağıra sürdürmek kolay görünmüyor. Fakat bu da onları boşluğa düşürüyor. Ne tür bir söylem kuracaklarını kestiremiyorlar. Cumhur karşıtı ittifakın ikinci çelişkisi özünde karşı çıktıkları bir sistem içinde seçime gidiyor oluşları ve daha önce dillendirdikleri " parlamenter sisteme dönüş" söylemini halihazırda güçlü bir şekilde dile getirememeleri. Halbuki 24 Haziran’a giderken varlığına güvendikleri " Hayır" cephesi bu söylemle motive edildi. Karşımızda duran üçüncü çelişkiye gelince. Hatırlar mısınız, Cumhur karşıtı ittifakta yer alan partiler 16 Nisan referandumuna giderken Cumhurbaşkanlığı sisteminin gelmesi durumunda Meclis’in öneminin kalmayacağını iddia ediyorlardı. Gelgelelim aday listeleri üzerinden yapılan tartışma da bize gösterdi ki TBMM yeni dönemde geçmiştekinden daha önemli bir hal alacak ve siyaset yapım süreçlerinin merkezinde konuşlanacak. Nitekim Cumhur karşıtı ittifak da bu gerçeğin farkında. Ne var ki bu gerçeği kendi seçmeniyle gür bir edayla paylaşamıyor. Şunun şurasında 14 ay öncesinden bahsediyoruz. Cumhur karşıtı ittifakın bir diğer çelişkisi de şu. Bu ittifakın bütün bileşenleri bir yandan 24 Haziran’a hazırlanırken diğer yandan her biri kendi partilerinde ciddi bir iktidar mücadelesi vermek zorundalar. Öyle ki CHP örneğinde görüleceği gibi bu parti içi iktidar mücadelesi 24 Haziran’da alınacak sonuçtan bile daha önemli görülebiliyor. Bu da onların ülke siyasetini değil parti siyasetini öncelemeleri sonucunu beraberinde getiriyor. Bütün bunlarla birlikte Cumhur karşıtı ittifak kendi çelişkilerine odaklanmışken Cumhurbaşkanı Erdoğan sahada, iç ve dış politikada varlık göstermeye devam ediyor. Gündemi o belirliyor. Daha doğrusu onun öncülüğünde Türkiye çevresinde yaşanan sorunlara, krizlere yönelik tavır ortaya koyuyor. Her atılan adım doğal bir biçimde gündemi belirliyor. Bu da Cumhur karşıtı ittifakın bir diğer çelişkisi olarak karşımıza çıkıyor. *** Cumhur ittifakı Türkiye’nin ihtiyaçlarına göre hareket ederken, Cumhur karşıtı ittifak kendi ihtiyaçlarına ve çelişkilerine göre hareket ediyor. Bu kadar açık, bu kadar net!','24/05/2018', ?
'Psikolojik bir salgın: Kendinden uzak yüzler','Sabah','AYŞE ÖZYILMAZEL','Şimdi kalkıp ’Yaaa inanamıyorum, bu kadınlar yüzlerine neden bunu yapıyorlar?’ girişiyle birilerinin tercihlerine burun kıvıran bir yazı yazmayacağım. Derdim başka, derdim anlamak ve 38 yaşında biri olarak bir gün bu tuzağa düşebileceğim ihtimalini cebimde tutarak kendimi/ bu yazıyı okuyan birilerini uyandırmak. Günlerdir Meryem Uzerli’yi düşünüyorum. Tabii oturup yalnızca onu düşünmüyorum; Cannes Film Festivali’ne gitti ya Meryem, sürekli sağda solda fotoğrafları çıkıyor ya, işte onları gördükçe düşünüyorum. Hem Meryem’i, hem de Meryem gibi beden-yüz imgesinin ayarını kaçırmış kadınları... AYNA YANILGISI Karşı karşıya olduğumuz şey; sadece ünlüleri değil, dünyadaki birçok kadını etkisi altına almış bir ayna yanılgısı. Öyle bir yanılgı ki; gözle gördüğünün iyi mi kötü mü, güzel mi çirkin mi olduğunu ayırt edemez hale geliyor insan. Diyelim, anoreksiya hastaları gibi... Ne kadar zayıf olsalar da kendilerini aynada kilolu görüp hiç yemek yemez oluyorlar. Siz ne kadar onlara ’Yeter artık çok kötü oldun, sağlıksızsın’ uyarısında bulunsanız da onlar anlamaz, sizin gerçeği göremediğinizi düşünür. Kendilerini öyle beğenirler. Dumanı üstünde tüten örneğimizle devam edelim. Meryem Uzerli, güzeller güzeli bir kadın. Dudakları, kocaman gözleri, şahane gülümsemesi, uzun boyu, sarı saçları... Gencecik, başarılı, seviliyor... Biz onu doğallığıyla, sempatikliğiyle bağrımıza basmıştık zaten. Ve fakat son zamanlarda gördüğüm Meryem Uzerli’yi görmemiş olmayı diliyorum. Yüzüne yaptırdığı dolgular, botokslar, Hollywood bilmemneleri (Zaten bir estetik müdahalenin başına Hollywood koydun mu bütün kadınlar kuyrukta) onu bambaşka biri haline getirdi. Allah aşkına bu kim? Yabancı topraklarda bir terim bulmuşlar; gerçek halinden uzaklaşan yüzler için Too Far Face diyorlar. Kabaca Türkçeleştirirsek ’Başını alıp gitmiş yüz’, ’Kendinden uzak yüz’; artık siz ne derseniz. Gerçekliğinden kopup giden kişi, daha, bir daha düzeltmek, biçimlendirmek istiyor yüzünü. Her bir kırışıklığın dolmasını, çenesinin sivri olmasını, elmacık kemiklerinin çıkmasını, kaşlarının yukarı kalkmasını, dudaklarının kalınlaşmasını... BAŞKASI OLMA KENDİN OL Yetmiyor da yetmiyor. Ayar yok, kıvam yok... Göz gerçeği görüyor işte, bir türlü memnun olunamıyor. Sonuçta aynı fabrikadan çıkmış sahte ve yanık plastik kokusu yayan suratlar dört bir yanımızı sarıyor. Herkes orijinal olmak isterken, ’başkası olma kendin ol’ çığlıkları atılıp tüm kişisel gelişim dünyası kendin olmaya yatırımını yaparken şahit olduğumuz bu aşırı yüzlere durun diyen çıkmıyor. Gerçekten her defasında içim parçalanıyor. Gidin Bağdat Caddesi’nde bir kafeye; genç kızlar bile dolgu dudaklar, botokslar içinde. Yanlış anlaşılmasın, tatlı tatlı yapılan estetik müdahalelere karşı değilim; bu aşırılık ve aslından uzaklık mücadelesi ürkütüyor beni. Söz ettiğimiz şey sadece gençlik/güzellik takıntısı değil, psikolojik bir salgın. Hangi sosyal statüden, hangi meslekten olursa olsun herkesin Instagram fotoğraflarını filtrelere (incelten, cildi bebeksileştiren, renkleniren filtreler) boğmasına sebep olan da ’Hani benim like’ım?’ çırpınışındaki bu psikolojik salgın işte. ADI KONMAMIŞ MODA AKIMI Mesela ’Meryem Uzerli gibi bir kadın kendine bunu niye yapar?’ sorusunu sorunca, benim aklıma şu cevaplar geliyor: Yaşamından mutsuz herhalde, kendisini beğenmiyor, bazı şeylerin eksikliğini çekiyor, gençlik kaygısına kapılmış... Fakat cevabımı bunlarla sınırlamam durumu kavruk anlatır. Bu; adı konmamış bir moda akımı, çaresizce onay arayışı, aynada gördüğünde sürekli bir kusur bulma takıntısı. Yahu zihnin oyunu işte! Bizi oyalamak, bildiğimizden etmek, uyuşturmak, aynılaştırmak için ince ince zihnimize işledikleri doğruların, trendlerin kurduğu tuzağa düştük işte. Gününden mutlu, bedeninden mutlu, özüyle barışık, üretken, her halini seven (Ve yine dönüp dolaşıp aynı yere geldik ’kendini seven’) kimse, yüzüyle böylesine oynamaz, gerek duymaz çünkü. Finale giderken; sürüden olursak sürüneceğiz, bir gün aynaya bakınca gördüğümüze üzüleceğiz derim sizlere. Bize ayrılan köşenin sonuna geldik ama bu konuya ara ara devam edeceğim...','24/05/2018', ?
'Derde çare üretmek','Sabah','ŞEREF OĞUZ','Babam Hasan Hacıince, 1971’de Mersin’den Beyrut’a dana ihraç ediyordu. Ben oğul Ahmet Hacıince 2010’da Avrupa’dan dana ithal ettim. Bu sözler hayvancılıkta geldiğimiz noktayı anlatan besicimize ait. Hani şu "3 bin lira maaşla dahi çoban bulamıyorum" diyen... Ağustosları, Kaçkarların eteğindeki kulübümden çalışırım. İlk defa geçen yıl, yaylama Çaykara’dan süt götürünce, "bunun bir bedeli olacak" diye kaygılanmıştım. Dün beni ziyarete gelen Ahmet beyin anlattıkları, dolar üzerinden ekonomiye yönelik saldırıya yeni boyut getirmemi sağladı. Neden dolara karşı bu kadar zaafımız var? Niçin doların oynaklığı sinirlerimizi böylesine oynatıyor? Ahmet Bey ilginç bir cevap veriyor; dana dolarla, yemin %70’i dolarla, enerji dolarla, mazot dolarla... Hal böyle iken nasıl ucuz et yiyebiliriz ki..." Doğrudur, üretimden vazgeçip elin gıdasıyla doymayı tercih ediyorsak neticede doların ateşiyle kavrulup gideriz. Ahmet Bey, 6 yıldır damızlığa dolar ödemek yerine ırk ıslahına gitmiş ve dolara bağımlılıktan kurtulmuş. Önerisi, bunu diğer besicilerin de yapması. Ancak sorun tek değil. Hayvanı otlatacak mera yok. Ya belediye alanı ya da beton binaların işgali altında. Ormanı koruyan 15 bin silahlı korucu var ama meralar yağmalanmış. Hal böyle olunca 1 ton saman için Bulgar’a 300 lira ödüyorsun.Zira üretim azaldığı için saman dahi üretemiyor, ithal ediyoruz. Başka bir dert, üniversitelerin diplomaya odaklanıp kabiliyet üretmemesi... Canlı inek görmeden veteriner olanlar var. 26 ziraat fakültesinden her yıl 5 bin atama bekleyen mühendis mezun ediyoruz ama bitkiden anlayan bahçıvan yok. Ne olacak bu doların hali diye karalar bağlayaduralım, derdimize kalıcı çare, belki de üretmektir. Hani şu önemini unutma gafletine düştüğümüz üretim...','24/05/2018', ?
'Ülkenin gizli gücü kadınların önünü açın!','Sabah','ŞELALE KADAK','Dolar spekülatif yükselişlerle rekor üstüne rekor kırarken, tabii ki siyasette kadının eşit temsilinden uzak aday listeleri yeterince gündeme gelemiyor. Nasıl olsun ki? Gece yarısı, hepimiz uyurken dahi kura operasyon çekilebiliyor ve manipülasyonla dolar kuru sürekli yukarı çıkıyor. Ancak beni şu anda döviz kurları kadar kadın milletvekili adayı sayısının azlığı ilgilendiriyor. Ne de olsa kadınının her alanda eşit temsiline ulaştığımızda, Türkiye’de bir çok sorunun üstesinden gelmemiz çok daha kolay olacak. Biz TBMM’de kadınların erkeklerle eşit yer alması için mücadele edip, açıklanan listelerle hayal kırıklığı yaşaya duralım, dün ajanslar 226 yıllık New York Borsası’na ilk kez bir kadın başkanın atandığını ve bu cuma günü Stacey Cunningham ile New York Borsası’nın tarihi bir gün yaşayacağını büyük haber olarak geçiyordu. Her toplantıda önümüze gelen istatistikler, kadının ekonomiye katılımının artması halinde milli gelirin arttığına ve refah seviyesinin yükseldiğine ilişkin araştırmalar siyasi parti liderlerinin önüne gelmiyor mu çok merak ediyorum. Söylemlerde herkes kadının önünü açmaktan, eşit temsilden söz ediyor ancak yaşadığımız durum bunun tam aksini gösteriyor. 7 Haziran 2015’te 98 kadın milletvekiline ulaştığımızda, biz kadınlar çok mutlu olmuştuk. Yani meclisin yüzde 17.8’i kadınlardan oluşmuştu ki bu 1935’ten bu yana gerçekleşen en yüksek orandı. Bu sayı hemen akabinde gerçekleşen 1 Kasım seçimlerinde 550 milletvekiline sahip TBMM’de ne yazık ki 81’e, oransal olarak da yüzde 14.7’ye inmişti. Yeni aday listeleri açıklandığında bu ülkede yaşayan en muhafazakarından en modernine kadar kadınların çoğu hayal kırıklığı yaşadı. Gördük ki hem kadın aday sayısı çok az, hem de seçilebilecekleri yerden gösterilen kadın aday çok az. Kadın aday oranı en yüksek parti yüzde 28 ile AK Parti oldu. AK Parti listelerinde 126 kadın aday var. En büyük ikinci parti olan CHP’nin yüzde 23’lerde olması bu partiye oyunu vermeye hazırlanan kadınları ne kadar rencide ettiğini sosyal medya paylaşımlarından görmek mümkün oldu. Ne başında bir kadın olan İyi Parti’nin ne de diğer partilerin kadın oranı istenen seviyeye yaklaşabildi. Denen o ki seçime katılacak olan partiler bir önceki seçime yakın sonuçlara ulaşırsa, meclise girecek kadın vekil oranı yüzde 20 ile sınırlı kalacak. Yapılan tahminlere göre bu seçimlerde en iyi ihtimalle AK Parti’den 60, CHP’den 20, MHP’den 7, HDP’den 20 kadın meclise girebilecek. Biz 2018 yılında Türkiye’de yaşayan, çalışan, toplumun her alanında var olma mücadelesi veren kadınlar , ülkenin en önemli meselelerinin tartışılıp, kararlarının alındığı ve geleceğimizin dizayn edildiği TBMM’de toplumsal cinsiyet eşitliğinden uzak bu oranları kabul etmiyoruz. Unutulmasın, bu ülke gizli gücünü kadınlardan alıyor.','24/05/2018', ?
'Akıllı asistan işbaşında sesle faturayı yazdırıyor','Sabah','TİMUR SIRT','Artık muhasebeci unutmuş, tarihi yanlış not almışım derdi yok. Sesli asistanlar, sadece evlerde ve mobil telefonlarda değil, küçük işletmelerin karmaşık ön muhasebe işlemini de çözerek sesli komutla fatura kesiyor Oturduğun yerden müziği aç, aradığın filmi bul, telefonla arama yap derken, geçtiğimiz haftalarda düzenlenen Google I/O geliştiriciler konferansına katılan binlerce kişi rezervasyon yapan Google Asistan’ı görünce şaşırıp kaldı. Sonraki birkaç gün herkes akıllı Google asistanın yeteneklerini konuştu. Ancak sunumda canlı demo yapılmadı. Aslında bu teknolojiler temel bazı işleri tanımlamak amacıyla iş dünyasında kurumsal basit uygulamalar için kullanılabiliyor. Logo ön muhasebe işlemini İşbaşı uygulamasıyla oturduğunuz yerden, akıllı telefondan sesli komutla hemen yapılmasını sağlıyor. FATURA KESMEK DERT DEĞİL Küçük işletmelerin en büyük derdi, fatura kesme işleminin karmaşık ve zamandan çalan bir hâl alması. Aslında iş oldukça basit ve rutin bir işlem. Bunu çözecek sesli komut özelliği kolayca ortaya çıkabiliyor. Her gün mobil durumda çalışan binlerce insan ve girişimci var. Bazen trafikte bir yerden bir yere ulaşmak zor. Uzayan toplantılar, müşteri ziyaretleri derken asla işe zamanında oturamıyorsunuz. Unutkanlık bahanesine sığınmak artık çok kolay değil. UZMANLIK GEREKMİYOR Aslında şimdiye kadar kullanılan Excel ve benzeri kayıt sislemleriyle ön muhasebe takibi yapmak oldukça zor. Kullanıcılar ne kadar özenirseniz, özenin hatalara yol açıyor. Logo’nun İşbaşı uygulamasının hazır şablonlardan fatura kesme olanağı herkesin anında aynı bilgiye ulaşmasını da sağlıyor. Kolaylıkla fatura kesip, muhasebeciyle anında e-posta ile paylaşılmasını sağlıyor. HAZIR ŞABLONLARDAN FATURA KESİLİYOR Türkiye’nin en büyük bağımsız yazılım şirketlerinden Logo Yazılım tarafından geliştirilen Logo İşbaşı ( www.isbasi.com ), ön muhasebe yazılımlarında yeni bir dönem başlatıyor. Türkiye’nin, mobilde sesli komutla fatura kesen ilk ve tek uygulaması olma özelliğini de taşıyan Logo İşbaşı, sistemde kayıtlı hazır fatura şablonları yardımıyla saniyeler içinde satış faturası düzenleme imkânı sunuyor. Logo İşbaşı ile e-fatura, borç/alacak takibi, tahsilat gibi ön muhasebe işlemleri online takip edilebilecek. AKILLI TELEFONLA MUHASEBE İŞLEMİ Logo İşbaşı ile ilgili bilgi veren Logo Kobi Dijital Hizmetler Genel Müdürü Cahit Güvensoy, sundukları yeni uygulamayla esnaf ve küçük işletmelerin alışkanlıklarını değiştirerek mobil çağa geçme fırsatı sağladıklarını ifade etti. Türkiye için bir ilk olan sesli komut özelliği sayesinde, küçük işletmelerin saniyeler içinde fatura kesmesine imkân tanıdıklarını vurgulayan Güvensoy, "Artık işletmeler mobil haldeyken bile işlerini kolayca yönetebiliyor" diye konuştu. NASIL ÇALIŞIYOR? Android uygulamada Google ses tanıma, iOS’te Siri sesten tanıma ve sonrasında Logo mühendisleri metinden faturaya donustürme işlemini gerçekleştiriyor. Tamamen bulut tabanlı İşbaşı uygulaması Amazon Web Services üzerinde geliştirilmiş. Cepten ve webten fatura oluşturup, müşterisine ya da muhasebecisine fatura göndermek bedava ve hep öyle kalacağı söyleniyor.','24/05/2018', ?
'2.880 liralık borç 20 liraya inecek','Sabah','FARUK ERDEM','Vergi, prim gibi borçlara yapılandırma başvuruları başladı. Yapılandırma ile gecikme faizi yerine Yİ-ÜFE hesaplanacak. Peşin ödemede Yİ-ÜFE’nin yüzde 90’ı silinecek. 2 bin 880 liralık borç peşinde 20 liraya, taksitte ise 201 liraya inecek Torba yasa yürürlüğe girdi, borçları yapılandırma süreci başladı. 31 Mart öncesine ait vergi, prim, trafik cezası gibi borçları için temmuz sonuna kadar başvuranlar, borçlarını yapılandırabilecek. Yapılandırmada anaparaya dokunulmayacak ancak borçların gecikme faizi silinecek, bunun yerine enflasyona göre hesaplama yapılacak. Yİ-ÜFE oranları da borcun vadesine göre aylık yüzde 0.35 olarak hesaplanacak. İlk taksit ödeme süresi içinde peşin ödeme yapanlardan, Yİ-ÜFE esas alınarak hesaplanan tutarın yüzde 90’ının tahsilinden vazgeçilecek. 2 bin 880 liralık borç peşinde 20 liraya, taksitte ise 201 liraya inecek. Borçların nasıl hesaplanacağını örnekleriyle anlatalım... ÖRNEK 1: 25.03.2015 VADELİ VERGİ BORCU Gelir Vergisi 63.000 TL Vergi Ziyaı Cezası 63.000 TL Özel Usulsüzlük Cezası 1.300 TL Gecikme Faizi 10.584.00 TL Gecikme Zammı 38.397.36 TL TOPLAM 176.281.36 TL Yapılandırmada ödenecek Gelir Vergisi 63.000 TL Özel Usulsüzlük Cezası (1.300 x %50) 650.00 TL Yİ-ÜFE Tutarı (Gecikme Faizi Yerine) 6.973,53 Peşin ödenirse Yİ-ÜFE 697,353 TL TOPLAM ÖDEME 64.347,35 TL CEPTE KALAN MİKTAR 111.934,01 TL ÖRNEK 2: 24.04.2017 VADELİ TRAFİK CEZASI Trafik idari cezası 4.432 TL İşleyen Faiz 2.880.80 TL TOPLAM BORÇ 7.312.80 TL Yapılandırılan borç 4.432 TL Yİ-ÜFE 201,66 TL 18 Taksit olursa: 4.633,66 X1.15= 5.328,71 TL Taksit tutarı 296,04 Peşin öderse borç: 4.432 -(4432X % 25) = 3.324 TL Yİ-ÜFE 20,17 TL TOPLAM ÖDEME 3.344, 17 TL CEPTE KALAN MİKTAR 3.968.63 TL ÖRNEK 3: 26 EKİM 2016 VADELİ BORÇ Ana para borcu 7.200 TL Gecikme faizi 1.885,01 TL Toplam borç 9.085,01 TL Yİ-ÜFE tutarı 506.57 TL Peşine Yİ-ÜFE tutarı 50.65 TL Toplam ödenecek 7.250.65 Cepte kalan miktar 1.834.36 TL NE ZAMAN EMEKLİ OLURUM? Yurtdışında yaşıyorum. 1972 doğumluyum. Türkiye’de 4-5 yıl çalıştım. Türkiye’den dışarıdan ödeyerek emekli olabilir miyim? Ayla ŞANLI Yurtdışında yaşayan kadınlar 18 yaşından itibaren geçirdikleri süreleri çalışmasalar da borçlanabilirler. Türkiye’deki sigortanız yurtdışından önce ise borçlanarak prim kazanabilirsiniz. Sigorta tarihinizi yazmamışsınız. Yaş şartını sigorta tarihiniz belirler. 15.05.1990’da sigortalı oldum. 1970 doğumluyum. Aralıksız çalışıyorum. Ne zaman emekli olurum? M. Ali SUBAŞI 25 yıl, 52 yaş ve 5525 gün şartlarınız var. Yılınız tamamlanmış. Prim de tamamdır. 2022’de doğum gününüzde emekli olursunuz. 1973 doğumluyum. 02.02.1992’de sigortalı oldum. 5240 günüm var. Ne zaman emekli olurum? Süheyla TEKİN 20 yıl, 48 yaş ve 5525 gün şartlarınız var. Yılınız tamam, priminizi tamamlayıp, 2021’de emekli olabilirsiniz.','24/05/2018', ?
'Küresel merkezde 24 Haziran paniği','Sabah','BERCAN TUTAR','Devranın dönmesine az kaldı... Bu yüzden olsa gerek emperyal karargâhlardaki 24 Haziran korkusu had safhaya ulaşmış durumda. Rusya Güvenlik Konseyi Genel Sekreteri Nikolay Patruşev’in de veciz şekilde vurguladığı gibi, ABD ve müttefikleri dünyadaki yeni güç merkezlerine karşı askeri, siyasi, iktisadi ve enformatik her tür kaosu devreye sokmaktan çekinmiyor. Ancak şu ana kadar Türkiye’ye yönelik başvurdukları her tür kirli provokasyon akamete uğratıldı. Kurdukları her tuzak aşıldı. Kala kala ellerinde bir tek ’döviz kuru oyunu’ kaldı. Bu çirkin manipülasyon da tutmayacak. Çünkü ülkemiz, 2013’te başlayıp 15 Temmuz darbe ve işgal girişiminde zirveye ulaşan iç ve dış saldırıları nasıl püskürttüyse kredi derecelendirme çetelerinin son sabotajlarını da çökertecektir. Milletimiz finansal provokasyonlarla iradesini vesayet altına almaya çalışan odakların kirli tezgâhlarını hıfzetmiş durumda. *** Daha önce de söylediğimiz gibi Batılı kartel medyası ile Wall Street çetelerinin yürüttüğü algı operasyonlarına karşı oldukça şerbetliyiz. Küresel merkezlerin çarpıtma, dezenformasyon ve kara propagandasına karşı adeta bir Siyah Kuğu işlevi gören Türkiye, sergilediği destansı direniş sayesinde bütün ezberleri bozarak demokrasi havarisi kesilen Batı’nın darbe taciri yüzünü defalarca deşifre etti. Bu bağlamda, Standart&Poor’s ile Fitch gibi finansal aparatlar yoluyla devreye sokulan son ’ döviz kuru kum pası’nın ana hedefi de bir ay sonraki seçimlerdir ve seçimlere müdahale planıdır. Yani " Erdoğansız Türkiye" veya " Erdoğansız AK Parti" projesidir. Fakat Cumhurbaşkanı Recep Tayyip Erdoğan’ın millet nezdindeki yüksek desteği bu çok uluslu kirli projeyi de daha öncekiler gibi yine ters yüz edecektir. *** Devasa ekonomik ve askeri gücüne rağmen ne Atlantik dünyası ne NATO’daki derin gladyo ne de üst aklın kontrolündeki küresel merkez ler, şimdiye kadar Türkiye’ye boyun eğdiremedi. Sanırım bu çevrelerin mahiyetini anladıkları halde bir türlü hazmedemediği hakikat, Sayın Erdoğan liderliğindeki Türkiye’nin 16 yıl içinde bir Anadolu ülkesinden nasıl bir dünya devletine dönüşmesidir. Fakat ne kadar başarılı olsanız da Huntington’un çocuklarına, AK Parti’yi ve onun arkasındaki toplumsal taleplerin haklılığını asla kabul ettiremezsiniz! İşte bu inkârları onların en zayıf yanıdır. Sırf bu yüzden emperyal hırsızların son çirkin tezgâhı da yine başlarına çökecek. Bundan sonra ne yapsalar da ne Türkiye’nin yeni gerçeğini ne de Sayın Erdoğan’ın adeta milli iradeyle özdeşleşen ulusal ve küresel değerini çarpıtamayacaklar. Zira 24 Haziran’da Türk halkı, kaba bir siyasi kadastro faaliyetinden farksız bu döviz kuru oyunlarına gereken tarihi cevabı ’oyu’ ile verecektir. Bekleyip göreceğiz...','24/05/2018', ?
'Dilek Yaman’ın Neşe Sapmaz haberleri..','Sabah','HINCAL ULUÇ','Aslında bu yazım, Sabah Okur Temsilcimiz İbrahim Altay ile bir dertleşme.. Aslında Dilek Yaman konusunda ikinci dertleşmemiz olacak bu. İstediği zaman nasıl kusursuz, eksiksiz, nasıl "Ödüllük" haberler yazdığını gördüğüm, bu sütunlarda da övdüğüm Günaydın ekimiz muhabiri Dilek Yaman, devam etmekte olan bir davayı etkilemek için yazıldığı açıkça belli bir Neşe Sapmaz haberi daha yarattı.. Haber ayni simge fotoğrafla kapak oldu, Günaydın’a. Dilek bu haberi yazarken de, resmen "Fahişelik"le suçladığı Neşe ile gene konuşma gereği duymadı. Neşe ile İstihbarat Şefi Nazif konuşmuş. Neşe’nin ona anlattıklarını dün köşemde okudunuz. Haberin yanında minnacık iki satır çıktı oysa. Üstelik o iki satır bile "Sabah.com.tr"de yok. Oraya konmadı. Bütün internet siteleri, haberi sadece Dilek Yaman’ın yazdığı kadarı ile okudular. Dilek’in haberi "Olaylı davada yeni tanık çıktı" başlığı taşıyor. Oysa ortada yeni tanık yok. Cinsel taciz mesajları atan Ümit Arıkan, Neşe dava açınca, karşı şantaj davasını arkadaşı Yaşar İrvul’un şahitliği ile açmak istemiş, ama mahkeme reddetmişti. Dilek Yaman da haberinin içinde "Yapımcı Y.İ.’nin de tanık olarak ifade verdiği ortaya çıktı" diyor. Ne demek ortaya çıktı.. O adam davanın açılma sebebi tanık.. Durmadan Neşe Sapmaz haberi yapan bir muhabir, davanın baş dayanağı şahit Yaşar İrvul’dan haberdar olmaz mı?. Eski haberini yeniden yazmak, eylül duruşmasından önce algı yaratmak için "Yeni tanık çıktı" der mi?. Diyebilir mi?. Arıkan’ın davası geri çevrilirken, Neşe’nin açtığı Cinsel Taciz davası kabul edilmiş ama, Ümit Arıkan hiçbir duruşmaya gelmemişti. Yargıç eylüle ertelediği duruşmaya Arıkan’ın bu defa polis tarafından zorla getirilmesine karar vermişti. Panik bundandı. Yapımcı Yaşar İrvul, Dilek Yaman’a "Arkadaşım Ümit’i korumak için Neşe’ye 30 bin lira gönderdim" demiş. Haberde okudum. Ama Dilek sormamış, "Yaşar Bey, arkadaşınız suçsuzsa, yani Neşe’ye mesajlarıyla cinsel tacizde bulunmadıysa, niye ’Koruma’ gereği duydunuz, korkunuz neydi?." Yaşar İrvul, belgelerden söz etmiş. Dilek onları da yazmış ama gene sormamış.. "Bu belgeler varsa, Ümit Arıkan’ın Şantaj davasını mahkeme niçin reddetti?." Haberde Yaşar İrvul’un "Neşe’ye peyderpey 30 bin lira gönderdim" dediği de yazılı ve Dilek gene sormamış.. "Siz yapımcısınız. Neşe de oyuncu ve sunucu.. Onunla sözlü bir iş anlaşması yapmış ve peyderpey 30 bin lirayı da avans olarak göndermiş olamaz mısınız?. Bu piyasada çok uygulanan bir yöntemdir. Kimse de garipsemez." Ve Sevgili Okur temsilcim, Bir genç ve ünlü kadının adı üzerinde "Fahişe algısı" yaratabilecek bu haber dizisini sürdüren Dilek Yaman, geçen defaki uyarına rağmen bu feci ithamlarla dolu, yeni gibi sunduğu eski haberinde gene Neşe Sapmaz’a tek satırla yer vermemiş.. "Yeni tanık çıktı, bunları söylüyor, ne diyorsun" dememiş. Çünkü diyememiş. Çünkü Dilek biliyor ki, tanık yeni değil. Tersine şahitliği mahkemede dikkate alınmayan en eski, yani ilk tanık. Geri çevrilen dava onun şahitliği ile açılmak istenmişti. Onun için Neşe’ye soramaz. O eski haber o zaman yeni haber diye sunulamaz. Arkadaşını korumak için ona buna peyderpey para dağıttığını itiraf eden Yaşar İrvul, dağıtım listesine beni de alır mı acaba?. Kaç para istesem dersin, Sevgili İbrahim?.','24/05/2018', ?
'CHP’de Eren Erdem skandalı','Sabah','MAHMUT ÖVÜR','Milletvekili listelerinin açıklanması, iktidardan çok muhalefet partilerini karıştırdı. CHP’den İP’e, Saadet’ten HDP’ye hepsinde liste krizi yaşanıyor. Listeler oy vermede çok etkili olmasa da moral ve motivasyon açısından önemlidir. Bu açıdan bakıldığında en kritik seçime iç kargaşayla giren bir muhalefet cephesi var. Bu da umut veren ve rüzgâr estiren bir muhalefet partisi olmadığını gösteriyor. Muhalefette yaşanan kavgada CHP yine birinciliği kimselere bırakmadı. Yönetim, parti içindeki "sol ve ulusalcı" aktörleri tasfiye ederek, İyi Parti’ye ve HDP’ye desteğin önünü açarken aynı zamanda gelecek planlaması da yaptı. Bunun arka planını da CHP’nin en şaibeli aktörü Eren Erdem açıkladı. 22 yılla yargılanırken yurtdışına çıkışı durdurulan Erdem, listelerde olmadığını görünce iki dikkat çekici açıklama yaptı. İlki, listeye girdiği halde Bülent Tezcan tarafından çıkarıldığını açıklamasıydı. Bu basit ve kişisel bir iddia değildi ve bir planın deşifre edilmesiydi. Arkasını da daha sert bir suçlamayla getirdi: "MİT TIR’larıyla ilgili belgeleri bize Bülent Tezcan verdi." İkinci adım da önemliydi: "Bizi Zaman gazetesine Kılıçdaroğlu gönderdi." Müthiş itiraflar bunlar... CHP’yi derinden sarsacağı gibi arkası gelirse siyasette de taşları yerinden oynatacak. O noktaya gelinir mi bilemem ama şimdilik Kılıçdaroğlu sonrasına yönelik planları deşifre etmesi bile sarsıcı. Erdem, Bülent Tezcan’ın olası genel başkanlık planlarını açık etmesiyle büyük bir kavgayı ateşledi. Bu planın asıl hedefinde ise "sol" aktörlerden çok Cumhurbaşkanı adayı Muharrem İnce ve ekibi vardı. O ekip boşuna tasfiye edilmedi. Şimdi herkes şaibeli olduğu biline biline partiye alınan Erdem’in daha neler söyleyeceğini ve bu çıkışına Kılıçdaroğlu ve Tezcan’ın ne cevap vereceğini merak ediyor. Tabii daha önemlisi, planla asıl önü kesilen İnce’nin cevabı. Bu arada arkadaşları tasfiye edilen solcu ve ulusalcı aktörlerin sessizliği de ilgiyle izleniyor. Örneğin Özgür Özel, Aykut Erdoğdu, Oğuz Kaan Salıcı ve Selin Sayek Böke hatta İstanbul İl Başkanı Canan Kaftancıoğlu gibi isimlerin, "Arkadaşlarımız neden listede yok?" diye soramamaları. Ama en ilginci Meclis’i boykot etmeyi öneren ve milletvekillerini sokağa çağıran Böke’nin, "manifesto" hazırladığı yol arkadaşı İlhan Cihaner’in tasfiye edilmesi karşısında susması. Sağı solu yok; koltuğun nelere kadir olduğu şimdi daha iyi görülüyor. İyi Parti ve Saadet Partisi Bu iki partide de iç huzur yok. Birinde Yusuf Halaçoğlu, diğerinde Ankara birinci sıra adayı yapılan Askeri Yargıtay Onursal Üyesi ve DGM hâkimi emekli Albay Tanju Güvendiren depremi yaşanıyor. Özellikle Güvendiren’in geçmişinde, 28 Şubat postmodern darbe dönemindeki rolünden, ekonomik ilişkilerine, Ergenekon tutuklusu olmasından, o tutuklamadan erken salıverilmesine kadar bir dizi soru işareti var. Bu durum Saadet’in olası saadetini gölgeleyecek gibi. HDP ve "Hamal Kürtler" Genel kamuoyunun ilgisini çekmese de HDP listeleri de en çok oy aldıkları Kürtler nezdinde tartışmalara yol açtı. Tartışmanın nedeni, Türkiye’deki çok sayıda marjinal sol aktörün ön sıralardan HDP adayı yapılmaları... Durumu İsmail Beşikçi özetledi: "Bir kısım Kürtlerin yaptığı hamallıktır. Türk solunu TBMM’ye taşıma hamallığı..."','24/05/2018', ?
'Dikkatlerine Sunarım','Milli Gazete','Mehmed Şevket Eygi','Allı pullu zilli pembeli morlu davullu zurnalı klarnetli gökkuşağı renkli fanfirifonlu cırtlak bağırtlak cayırtlak megafonlu bana bak diyen tesettür olmaz. Tesettür İslam kadın ve kızlarını kötü bakışlardan gizlemelidir. Bu hususu bazılarının dikkatine saygıyla sunarım. ** Mütevazı yemeklerle karnını doyurdu, yeşil mercimek, bulgur pilavı, salata… Katık çok olmadığı için ekmeği biraz fazla yedi… Tatlı olarak üzüm hoşafı… Çayı çok sevdiği için yemekten bir saat sonra güzel bir çay içti. Şükr etti. Bir diğeri: Çok lüks israflı iftariyeler salatalar, ön yemek, ana yemek, zeytinyağlı, iç pilav, tatlılar, dondurmalar yedi, çeşitli şerbetler, üzerine Venezuela kahvesi içti. İsraf ettiği, zengin sofrası ona gurur ve kibir verdiği ve şükr etmediği için notu kırıldı, çok zarar ziyan etti. ** Bizim yerli ateistler İslam’a ve Müslümanlara canavar gibi saldırırken, Batı dünyasında  Hak dini seçen seçkin insanların haddi hesabı yok.   ** Öğrencileri bînamaz din okulu olmaz. İslam okulu öyle bir okuldur ki, öğrencilerinin tamamı, yüzde yüzü, hepsi (bir eksiksiz) okulda vakit namazlarını cemaatle kılar. Eskiden Galatasaray Lisesi böyleydi, cemaatle namaz kılmak mecburî idi. Ve bu çok iyi bir şeydi. ** Ehl-i Sünnet Müslümanlarının, inanç konusunda iki imamı vardır: İmam Mâturidî ve İmam Eş’arî… Fıkıhta dört imamları vardır. Sünnîler bunlara tâbi olurlar ve din konularını tartışıp mıncıklamazlar. İkisi akaitte, dördü fıkıhta bu altı imam arasında temellere, usule, esasa ait ihtilaf yoktur, birbirlerini sapıklıkla suçlamazlar. ** ÖLÇÜ: İcazetli gerçek tarikat şeyhi Şeriattan, dinin zahirinden kıl kadar ayrılmaz. Şeriattan tamamen veya kısmen kopmuş şeyhler gerçek şeyh değildir. ** Nakşî, Kadirî, Rufaî, diğer hak tarikat mensupları, Nurcular mütemadiyen (devamlı olarak) gıybet etmez. Mütemadiyen gıybet edenler sûfî değildir, sûfî taslağıdır; Nurcu değildir, sözde Nurcudur. ** Müslüman idareciler Ümmet işlerini istişare ederek, danışarak görmelidir. Kimlerle? Ehliyetli ve güvenilir kimselerle. ** Câhil, kültürsüz, ufuksuz, ahlakı ve karakteri yetersiz, hikmetsiz, birikimsiz, tecrübesiz kişiler din hizmeti yapamaz. İslamî hizmetler böylelerinin eline geçerse Ümmetin kıyameti kopar. ** Hz. Ömer Ümmetin işini görürken Ümmetin kandilini yakar, o işi bitirince kendi özel kandilini yakarmış. Bu kural bugün de geçerlidir. Böyle yapmak için ille de Ömer olmak gerekmez. Doğru Müslüman olmak yeterlidir. ** Beyinsizliğin en aptalcası lüks eviyle, lüks otomobiliyle, yediği lüks yemeklerle, konakladığı lüks otellerle, markalı lüks giysilerle övünmektir. ** O Müslüman, tuttuğu futbol takımının oyuncularının isimlerini ezbere biliyor, Allah’ın on dört sıfatını bilmiyor. O akıllı bir Müslüman mıdır, ahmak ve salak mıdır? ** Gazetelerde Libya’daki son durum ile ilgili ciddî bir makale analiz aradım, bulamadım. Sarımsakla, şalgamla, maydanozla, kuşkonmazla, tarçın ve zencefille ilgili yüzlerce yazı, tonlarca çıplak karı resmi vardı. ** Birine: Sizi uyarmak istiyorum ama uyarılara çok kızdığınız için, kötü olmamak için uyarmıyorum. Vebal sizde mi, bende mi? Haklı, doğru, isabetli uyarılara kızıp köpürmek ileride size çok ama çok pahalıya mal olacaktır. Bu kadarını beyan etmeme izin veriniz efendim. ** LÜKS İFTAR ZİYAFETİ:  Lüks, ihtişamlı, şatafatlı, debdebeli, tantanalı, israflı, ışıltılı, pırıltılı, şakırtılı, yüz çeşitli, peş melbalı, ıstakozlu iftar ziyafetinize, davetinize teşekkür ederek, katılamayacağımı üzüntü ile arz ederim. İki sebebi var: Bu kadar lüks ve israf ahlakımı ve midemi bozabilir… İkincisi: Otomobilim küçük ve mütevazıdır, oraya gelecek lüks ve görkemli otolar onu ezebilir. ** Gerçek bir beyefendiye: Lütufnâme-i âlileri vâsıl-ı dest-i âcizanem oldu. Bendenizi taltif buyurduğunuz için çok teşekkür ediyor, ihtiramat-ı faikamı arz ediyorum muhterem beyefendi. ** Paşa, Sultan Halife Vahdettin Han’ın yaveri olarak Samsun’a gitmiştir… Paşa, Sultan Vahdettin’in kızı Sabiha Sultan ile evlenerek Damad-ı Şehriyarî olmak istemiştir ama Sultan ona varmamıştır… Paşa Samsun’a ulaştıktan sonra Padişaha iki telgraf çekmiş, birinin altına “Kulları M. Kemal” diğerinin altına “Kulunuz M. Kemal” yazmıştır… Paşa 23 Nisan’da Ankara’da açılan Büyük Millet Meclisi’nde, kürsüye çıkarak, “Bu Meclis sevgili Halifemizi ve vatanımızı kurtarmak için açılmıştır” mealinde bir konuşma yapmıştır… Meclisin başkanlık kürsüsünün üzerinde, Kur’an’ın Şûra ayeti yazılı büyük bir hat levhası yer almaktadır… 19 Mayıs Gençlik ve Spor Bayramı… ** Haram para ile lüks ve israflı hayat sürmek… Helal parayla lüks ve israflı hayat sürmek… İkisi de haramdır, kötüdür. ** Kötü düzenlerde kötü işler yapmak caizdir şeytanî fetvasıyla rüşvet alan sözde bir Müslüman’a: Allah belanı versin! ** Reformcu bir ilahiyatçıya: Senin kısır ve güdük ilmin, değil ictihad yapmaya, fetva vermeye bile müsait değildir.  Ayaklarının kaymasına sebep olduğun bunca Müslüman’ın vebalinin hesabını bakalım nasıl vereceksin? ** Genç bir Müslüman’a: İhlas hakkında sağlam ve salih bir alimden ciddî dersler almaya muhtaçsın. Bu konuda çare ve çözüm aramanı tavsiye ediyorum. ** Terbiyeli ve ahlaklı bir zata, bu kadar terbiye ve ahlakı nasıl elde ettin diye sormuşlar. Kendi terbiyesizliklerimi ve ahlaksızlıklarımı görerek cevabını vermiş… Gerçekten, kişi noksanını bilmek gibi irfan olamaz. **   Merhum mütefekkir, muharrir, ziyalı insan Ergun Göze beyefendiyi kaybedeli yıllar oldu.  Ebussuud Tefsirini tercüme ettirip yayınlamak suretiyle Din-i Mübine, Ehl-i Sünnete büyük hizmet etmiştir.  Kur’an-ı azimüşşan şefaatçisi olsun. Yazıyı yazarken âniden hatırıma geldi. Kendisine ve bütün mü’minlere rahmet diliyorum. ** Üstad Necip Fazıl… Üstad Ali Fuad Başgil… Üstad Nurettin Topçu… Hasan Basri Çantay… Celal Hoca… Dersiamdan Erzurumlu Seyyid Ömer Nasuhi Bilmen… Eminönü müftüsü Yekta efendi… Şeyh Mehmed Zahid efendi… Şeyh Mahmud Sami efendi… Cerrahî şeyhi Muzaffer efendi… Sultanahmet camii imamı Gönenli Mehmed Efendi… Aynı camiin imamı Arvasî Şefik efendi… Vaiz Alasonyalı Cemal Efendi…  Hem Bulgaristan hem Türkiye zindanlarında çile çeken Ezherî Ahmed Davudoğlu… Bu muhterem zevatın isimleri hatırıma geliverdi. Onlara ve emsaline (benzerlerine), bütün mü’minlere selam olsun, Allah onlara rahmet eylesin. Hizmet etmişlerdir. Üzerimizde hakları vardır. ** Kafirler, münafıklar ve bir kısım acımasız Müslümanlar tarafından linç edilen Hüseyin Üzmez’i de rahmetle anıyorum. Hak Teala taksiratını bağışlasın. ** Zamanın Gavsına, Kutbuna, Büdelasına, Nücebasına, İmamanına, Nükebaya, Evtada, Rical-i gayba, Evliyaullaha, râsih ve muhlis ulemaya, mürşid-i kâmillere, icazetli gerçek meşayihe, Salihlere, Muhlislere, Muslihlere, Âbidlere, Zâhidlere, Allah için emrbi’l-maruf ve nehy ‘ani’l-münker yapanlara, duaları müstecab olanlara, beş vakit namazı dosdoğru cemaatle kılanlara, Mazlumlara, sabr edenlere, gerçek şehidlere selam ve hürmetlerimi arz ediyor, şey’enlillah diyorum. (Not: Yazılarımda faydalı bilgiler varsa, onlar fakirden değildir, okuduğum kıymetli kitaplardan ve üstadlarımdan alınmıştır.)             24.05.2018','24/05/2018', ?
'Ne değildir?','Milli Gazete','Meryem Nida','Ramazan’ın ne olduğunu biliyor, etraflıca sorduğumuz sorularla da zaten her Ramazan öncesi ayrıntılarıyla öğreniyoruz. Fakat pek çoğumuzun sınıfta kaldığı bir Ramazan hakikati var ki bunu ya bilmiyor veya umursamıyoruz. Bu hakikat, Ramazan’ın ne olduğu kadar ne olmadığı durumudur. “Ramazan ne değildir?” dediğimiz zaman karşımıza belki de hepimizce yapılan belli başlı hatalar çıkar...   Gerginlik ayı değildir! İlk başta kabul etmemiz gereken bir şey var ki günün büyük bölümünü aç geçiriyor olmamız bize asabi olma hakkı vermez. Oruçlu olmamız, yiyip içemiyor olmamız, evde veya kamu alanlarında terör estirme hakkı tanımaz bize. Çünkü Ramazan gerginlik ve asabiyet değil, huzur ve sükûnet ayıdır. Orucu ne için tuttuğumuzu, kim için aç ve susuz kaldığımızı bilerek ve tüm iliklerimize kadar hissedip, O’nun yarattıklarına da şefkatli davranma hatta her zaman olduğumuzdan daha sevimli ve hoşgörülü olma ayıdır.   İsraf ayı değildir! Ramazan, tüm aşırılıklarımızdan sıyrıldığımız, belki de ömrümüz boyunca yakalayamadığımız sadelik ile kendimizi Rabbimize sunduğumuz bir aydır. Dolayısı ile Ramazan’da israf içinde olmak, kendi kendimize hazırladığımız sofralarımızda veya verdiğimiz iftar davetlerimizde bir orduyu doyururcasına hazırlanmak, kendimizi mecbur hissederek belki binlerce liraya mal olan ve son yıllarda gitgide artan toplu iftar organizeleri yapmak Ramazan’ın tabiatına uygun değildir.   İftar ayı değildir! Ramazan iftar değil, sahur ayıdır. Efendimiz aleyhissalâtu vesselam ümmetini sahura yöneltip, sahur yemeğinin bereketini ve önemini defaatle dile getirirken iftara aynı teveccühü göstermediğini hatta ashabının çoğu zaman sadece hurma veya zemzemle iftar ettiklerini görürüz. Peki, bizim, 16 saat açlığın üzerine yiyemeyeceğimizi bildiğimiz halde iftar sofralarımızı donatmamız ve yenmeyen her yemeğin, el uzatılmayan her ekmeğin sonunun çöp olması açıklanabilir bir durum mudur?   Eğlence ve şenlik ayı değildir! Ramazan kalbin tamamen sahibine ayrılmasından dolayı coşması, Rabbiyle ve O’na ibadetle huzur bulunması gereken bir aydır. Dolayısıyla Mevla’mızla aramıza giren veya O’nun önüne geçen her türlü zevkten, eğlence, müzik ya da gösterilerden uzak durmak gerekir. Çünkü Ramazan, belediyelerin iftar sonrası etkinliklerine katılıp velev ki İslamî camianın müzisyenleri olsun, konserlerle kendimizden geçeceğimiz, camilerde teravih kılınırken, bizim malayani ve dünyalıkla Ramazan’ın huşusuna gölge düşüreceğimiz bir ay değildir.   Sanal ibadet ayı değildir! Ramazan, dünyalık koşuşturmalarımızdan bir türlü fırsat bulamadığımız ibadetlerimizi yapma, zikir, dua ve Kur’an üçlüsünü dorukta yaşama ve adeta sıkıştırılmış dosya gibi Rabbimize sunma ayıdır. Elimize Kur’an almadan, internet âleminin en ünlü, en titrek sesli kârilerinden okumalar dinlemek, dilimize ve kalbimize dolamadan, kendimiz iş yaparken o da bir kenarda çalsın mantığıyla bilgisayar veya telefonumuzdan zikir sesleri yükseltmek işin kolayına kaçmaktır. Elbette evimizde hep Kur’an ve zikir sesleri yükselmelidir ama bu büyük çoğunlukla kendi sesimizden olmalı, bizi Ramazan’ı sanalda yaşama hatasına düşürmemelidir.   Bezginlik ayı değildir! Ramazan başıyla sonuyla otuz gündür. Zaten nasıl olduğunu anlamadan geçiveren, başlamasıyla bitmesi bir olan, en fazla zorlananlarca bile, “Nasıl geçti anlamadım” diye şaşılan bir süreçtir. O halde coşkuyla karşılayıp coşkuyla uğurlamayı, başında da sonunda da aynı heyecan içinde olmayı gerektirir. Başlarken duyduğumuz güzel duyguların yerini, bir iki hafta sonra bezginliğe bırakması, sahur ve iftar zorunluluğunun bizi sanki aylardır aynı yoğunluğu yaşıyormuş gibi yorması, özellikle de son on gününde yorgun düşüp heba edilmesi Ramazan ayının hakkını verememeye sebep olabilir.   Alışveriş ayı değildir! Bayrama yaklaştıkça hepimizi bayram alışverişi telaşı kaplar ve belki de en mühim son günlerini kendimize, çoluk çocuklarımıza kıyafet alışverişi ile veya bayram için şeker lokum arayışı ile geçiririz. Oysa bayram, Ramazan’ı hakkıyla geçirenin, tatlı sonu hak edenindir. Gerçek bir bayrama kavuşabilmek için Ramazan’dan ödün vermememiz, yapmamız gereken işlerimizi ivedilikle halledip asıl olandan kopmamamız gerekir.   Temizlik, hazırlık ayı değildir! Özellikle biz kadınların vazgeçemediği, çoğu zaman da bir hastalıktır temizlik. Ramazan’da da olsa, açlık susuzluk had safhada da olsa, perdeler temizlenir, camlar silinir, balkonlar yıkanır. Temizlik elbette imandandır ama imanın önüne geçirecek derecede uğraş içinde olmak, üstelik Ramazan’ın sayılı günlerine saatler süren temizlik işleri ve onun verdiği sinir, stres veya yorgunlukla yazık etmek, belki de gecesi Kadir olan gündüzü yorgunluk vesilesi eylemek aslında kendimize yapılacak en büyük kötülüktür. Şans oyunu değildir! Tam olarak tarihini asla bilemeyeceğimiz ama bazı işaretleri takip edebileceğimiz bin yıldan daha hayırlı olan Kadir Gecesi’ni, takvimde belirlenen bir güne sığdırmaya çalışmak, “Son on gününde arayın” denmesine rağmen diğer günleri bir kenara atmamız belki de hayatımızın fırsatını kaçırmaktır. Bu yüzden yapmamız gereken bütün bir Ramazan’ı ama özellikle de son on gününün her gününü sanki Kadir Gecesi’ymiş gibi geçirmemiz gerekir... Evet, Ramazan nedir ve ne değildir sorularının cevabını zihnimize kaydedip gereğini yerine getirdiğimiz zaman mağfiret olunmayı umut edebiliriz inşallah...','24/05/2018', ?
'Seçmenlik sorumluluğumuz (Kendimizi değiştirmekle düzeni değiştirebiliriz) -1','Milli Gazete','Bahaddin Elçi','“Halife”, “ahsen-i takvim”, “eşrefi mahlûkat” olarak yaratılıp, dünyaya geçici olarak sınav hikmetiyle gönderildik. Rabbimize döndürülüyoruz. Dünyada “hayır” ve “şer”le deneniyoruz. Emaneti kendi irademizle üstlenmişiz. Kulluğumuz ya Rahman’a ya da şeytana/nefsimize/tağutlara olacak. Aklımız var. Sorumluluğumuz var. İrade kuvvetimizi kullanabilmek, iyiye veya kötüye yönelip tercih yapabilmek kabiliyetimiz dolayısıyla tercihlerimizi doğru yapmaktan sorumluyuz. Hem iyiliklere hem de kötülüklere elverişli yaratılmışız. Aklı olmayanın zaten sorumluluğu da yoktur. Bir anlamda hayatımızın her alanında seçimdeyiz. Zıt, farklı seçeneklerle yaşıyoruz. Yiyecekler, giyecekler, ev, eş, meslek seçimleriyle yaşıyoruz. Gücümüzün yettiği konulardan gücümüz nispetinde sorumluyuz. Oy/rey vermek hem bir hak, hem de görev... Oy vermek veya parti tercihi bizim inanç, görüş, bilgi ve amel, hatta ahlakımızla ilgili. Doğru tercih çok önemli yararlar sağlayabildiği gibi, yanlış tercihlerimiz de bizi ummadığımız zararlara sokabilir. Oyumuzun yararı da zararı da kişisel olmaktan öte geneldir; dünyevi, hatta uhrevi sonuçları vardır. Desteklediklerimizin yararlı işlerine de, zararlarına da ortağız... Oy vermek, genel vekâletname vermektir. Beş yıllığına her şeyi tüm değerlerimizi, kaynaklarımızı emanet ediyoruz. Tasarruf yetkisi veriyoruz. Önceden azil söz konusu değil. Seçmek, oy vermek sadece siyasi bir olay değildir. Hem maddi (dünyevi) hem de manevi (uhrevi) sonuçları olan bir olaydır. Unutmayalım ki itikadi mezhepler, siyasi ihtilaflardan doğdu. Partimiz, oyumuz aslında kendi kimliğimiz, özelliklerimizdir. Lokmalarımız, eğitim ve öğretim hayatımız bizim görüşlerimizi/oylarımızı olumlu veya olumsuz etkileyebilir. Bilmediğimiz bir konuda nasıl bir fikir/görüş sahibi olabiliriz? Temiz olmayan lokmalarla, yanlış/eksik bilgilerle doğru tercih/ölçü ne kadar mümkün? Yalanın, iftiranın, hırsın yaygın olduğu bir ortamda seçmek/ayıklamak kolay mı? Bir kısım medyanın yalan, karartma, yandaşlıkla insanları nasıl yönlendirip, algı oluşturduğu büyülediği, şaşırtabildiği bir ortamda ak-kara, iyi-kötü, doğru-yanlış ne kadar ayıklanabilir? Hiçbir parti/görüş insanları ateşe/zulme davet etmiyor. Her partinin çağırdığı bir yolu, düzeni, medeniyeti, reçetesi, çözümü, dünya görüşü vardır. Farklı ideolojileri savunurlar. Esasen bizim medeniyetimizde parti yoktur. Tevhit anlayışımız, tefrikayı (ayrışmayı, parçalanmayı) yasaklar. Bu parti fitnesi bünyemize gireli farklılıklarımız giderek arttı, sistemleşti... Biz şimdi tefrikada birlik beraberlik arıyoruz!? Bu ne kadar mümkün? Ne var ki, birlik, kardeşlik için çaba göstermek zorundayız. “Parti dini geçti, partili olmayanlar düşman” sayılmaya başlandı... Ne büyük felaket. Bizde siyasi partiler gerçekte/ temelde ikiye ayrılıyor. Batı taklitçisi/batı medeniyeti yanlısı çözümü batıda arayıp savunanlar; bunlar ulusalcı, sağcı, solcu, liberal, sosyalist vb. gibi batılı kavramlarla tanımlanırlar. Bir de Batı taklitçisi olmayan, İslam medeniyetine/kimliğine, kendisi olmaya gayreti/iddiası olan, batıla benzemeyi, beşeri çözümleri reddeden, insani değil, Rahmani reçeteye çağıran Milli Görüş partileri oldu. Yani çoklu sistemde temelde iki görüş mücadelesi var. AB, ABD yanlı, kaynaklı ve denetimindeki sağcı veya solcu partilerle, İslam birliğini, medeniyetini, çözümlerini savunan Milli Görüş partisi... Yolların kavşağında tercih durumundayız. Ya batıya giden trenlerden birisine bineceğiz; ya da kıblemizi doğrultarak dünyanın kalbi -ki onlar da işgal altında- Beytullah’a veya Mescid-i Aksa’ya gideceğiz... Ya yüzyıllardır yönelip girdiğimiz batı yolunda zillete devam edeceğiz ya da tevbeyle tekrar izzet ve adalete, Hak yolumuza döneceğiz... Siyasi partiler, demokrasi dininin mezhepleridir. Partiler bizi neye, hangi yola/çözüme/reçeteye çağırıyorlar? Samimiler mi? Hangi araca binmeliyiz? Hangi yol sağlam? Ülkemiz kaç yüzyıldır hangi yolda?','24/05/2018', ?
'Biz de Kutlarız','Milli Gazete','Necati Tuncer','ÜZÜLENLERİN ah, vahlarına hak verdikten sonra Sabah Gazetesi Futbol yazarlarından Meriç Müldür, 17.05.2018 tarihli yazısında diyorki: “Ancak öyle net bir olay var ki; şampiyonluğun çok önemli faktörlerinden ve aktörlerinden. O da hakem Bülent Yıldırım.” Maç günü okuyucusunun elinde olan Milli Gazete’deki sayfamızda biz, Bülent Yıldırım’ı “O bir Yıldıran’dır” diye yazarken, Sayın Meriç Müldür’ün iddiasını o gün aleme ilan etmiştik. Övünmek veya fark vurgulamak gibi bir basitlik bize yakışmaz. Biz biliriz bizim işlerimizi. Demek istediğimiz bu. Hakem arkadaşlarından belli olur bir hakem, tesbitine canı gönülden katılmamıza rağmen, “Kocaman” bir sezonun yumurta küfesini hakem Bülent Yıldırım’a yüklemek gibi bir gayretimiz yoktur. Sadece yaşanan bir ligin bir yerlerine ayna tutmak istiyoruz. Fenerbahçe’nin “Yıldırım Kardeşler”ine oluşan bir imrenmenin, birilerine bizim de bir “Yıldırım”ımız olsun dedirtti ve netice aldırttı gibi zandan uzak dururuz. Fakat yine de böyle düşünmek isteyenlere, “Fenerbahçe’nin küçük Yıldırım’ı zaten kocaman hatayla başlatmıştı Fenerbahçe’yi” diyerek karşı çıkarız. Yani şampiyonu biz de kutlarız icabında. Bir alıntı da yazarımız Kemal Belgin ağabeyden yapmak istiyoruz. Şampiyon takımın TS ile yaptığı maç sonu yazısında “ofsayt rekoru kıran” bir futbolcudan özellikle bahsetmişti. 07 Nisan 2018 tarihli “Neler olmadı ki!” başlıklı yazısında ise, Çin’de dahi top oynamış o futbolcuya ofsaytın ne olduğunu anlatmaya çalışırken, şunları da tarihe maletmeden geçememiş. “Burak Yılmaz’ın ofsayt hastalığı hala sürüyor. Hatta doruk noktaya çıktı. GS maçında saymışlar 7 defa ofsayta düşerek rekor kırmış: Hatta ilaveten arkadaşları onu o pozisyonda görünce top atmamışlar. Yani diyorlarki onlar da atılsaydı rakam 12’yi geçerdi.” Bir takım bir maçta rakip kaleye kaç akın yapabilir sorusuyla girip kimseye “dana” aratmak gibi bir niyetimiz yok. Buzağılar büyüdüğü için dana dedik. O maç öncesinde futbol sayfalarında “Kral iki kişiyle tutulacak-Kral’a karşı özel taktik uygulanacak” hayal haberlerine prim vermemiştik. Zira şampiyon olan takımın teknik sorumlusu, adı geçen ve kral diye lanse edilen o futbolcunun ciğerini biliyordu. Dolayısıyla demek istediğimiz şudur: Şampiyon takım öyle bir taktikle oynadı ki o maçı, rakibinin kral oyuncusunun dikkatlerini yok ederek hep ofsaytta ikametini sağladı. Hakkı’nın hakkını, Hakkı’ya veririz, efendim. Beşiktaş’ın efsanesi Şükrü Gülesin, sezonun birinde Galatasaray’a transfer olur. Gülesin’in eski ve yeni takımının karşılaştığı bir maçı kendisi anlatmıştı, emekliliğinde yazdığı bir Babıali gazetesinde. “Orta sahadan kaptım topu. Galatasaray kalesine doğru sürüyorum. Ceza yayının oralarda biri tuttu beni. Abi ne yapıyorsun dedi. Gönüllerimiz bir ama, senin şuanki forman Galatasaray’ın.” Beşiktaşlı arkadaşının ikazıyla kendine gelen ünlü Gülesin, ertesi sezon yine Beşiktaş’a döndüğünü anlatırken, o ruh halinin herkesce hoş görüldüğünü de vurgulamıştı. Belki de asıl söylemek istediği o hoş görü idi. Maalesef, ne yazıkki artık sahalarımızda böyle güzellikler olmuyor. Kimin hangi takımlı olduğunu, neredeyse mahkeme müracaatlarına bakarak anlayacağız. Yazı biterken şunu de sormasam olmaz. Bahsi geçen o maçta, ofsayta sürekli düşen o oyuncunun frikik arkadaşı gelip onu oyarsa ne olurdu?  ','24/05/2018', ?
'Gazze’ye yağan şehadet','Milli Gazete','Nedim Odabaş','Yüreklerimiz yandı, yüreklerimiz dağlandı… Siyonist kuklası Amerika’nın büyükelçiliğini Tel Aviv’den Kudüs’e taşıma kararı sonrasında geçen hafta Gazze sınırında yaşanan İsrail teröründen sonra 60’tan fazla Filistinli şehit oldu, binlercesi de yaralandı. Hep söylemekteyiz… Yaşananlar aslında Büyük Ortadoğu Projesi’nin bir başka versiyonu olan Büyük İsrail Projesi’nden başka bir şey değil. 11 Eylül terörist saldırılarının ardından Amerikan Devlet Başkanı Bush, “Artık topyekûn bir Haçlı savaşı başlatıyoruz” diye beyanat vermişti. Bu beyanatın ardından Ortadoğu üzerinde masa başı oyunları başlatıldı. İlk adım, “Diktatör Saddam” nidalarıyla Irak topraklarının işgali projesiydi. “Saddam’ın elinde kimyasal silahlar var” yalanının üzerine kurgulanan bir savaş ortamıyla ABD, Irak’ı baştan sona işgal etti. Oysa bu kuyruklu bir yalandan ibaretti. Çünkü Saddam’ın elinde kimyasal silah yoktu… Küresel medya güçleri, bir yalan üzerine kurguladıkları zihinsel dönüşüm harekâtıyla insanlığın beynini iğdiş etmiş, işgale hazırlamış ve Irak topraklarındaki kan, gözyaşı ve işgal harekâtını arkalamışlardı. Aslında yapılanların tamamı, Ortadoğu’nun şımarık ve terörist Siyonist çocuğu İsrail’e bir güvenlik şemsiyesi oluşturmaktan başka bir şey değildi. O tarihten sonra İsrail, hatırlarsanız, günlerce Gazze’de Filistinlilerin üzerine kimyasal silahlar yağdırdı. Maalesef, Birleşmiş Milletler yaşanan bu soykırım ve gözyaşı harekâtına sesini bile çıkarmadı. Üstelik yapılanlar, “İsrail’in kendini koruma hakkı vardır. İsrail bu davasında haklıdır” sözleriyle arkalanarak, Siyonistlere daha da kucak açıldı, yaptıkları hoş görüldü. Şimdi de yapılanlar, o dönemde Gazze’nin üzerine kimyasal silahlar yağdırmakla eşdeğer bir katliam ve soykırım. Kundaktaki bebekleri bile katletmekten çekinmeyen, insanlıktan nasibini alamamış Siyonist İsrail’e acaba kim dur diyecek? Sadece konuşuyoruz, kınıyoruz, lanetliyoruz… Sokaklarda cılız gösteriler yapıyoruz…  İsrail’in umurunda mı? Yaptıkları katliamları daha da üst perdeden sürdürmeye devam ediyorlar. Her gün Gazze sınırında yığılan ve ellerinde sapan taşı olmaktan başka bir çaresi olmayan Filistinlilerin üzerine gerçek mermilerle saldırıyorlar. Sosyal medyayı aktif kullananlar, İsrail’in bu üst perdeden katliamlarına, öylesine bir kınama mesajları yayınlayarak olan bitene karşı üstlerine düşeni yaptıklarını zannediyorlar. Ne buyurmuştu iki cihan serveri Peygamberimiz Hz. Muhammed (sav), “Bir kötülük gördüğünüzde elinizle düzeltin, dilinizle düzeltin. Eğer bunları yapamıyorsanız, kalbinizle buğzedin. Kalp ile buğzetmek ise imanın en zayıf derecesidir.” Maalesef, İsrail terörüne kalbimizle buğzetmekten başka bir şey yapmıyoruz. Oysa, Milli Görüş Lideri Prof. Dr. Necmettin Erbakan’ın İslam ülkelerinin birliği ve dirliği adına kurduğu D-8’ler daha aktif olmuş olsaydı, İsrail böylesine pervasız davranabilir miydi? İslam ülkeleri kendi aralarındaki birlik ve dirliği D-8 idealiyle kavuşturabilmiş olsaydı İsrail, bu soykırımlarına devam edebilir miydi?','24/05/2018', ?
'İsrailli Yazardan Mesaj Var…','Milli Gazete','Prof. Dr. M.Seyfettin Erol','Al-Monitor’da, 20 Mayıs’ta yayımlanan “Putin ‘Yabancı Silahlı Güçlerin’ Suriye’den Çekilmesiyle Neyi Kastediyor?” başlıklı haber-yorumda İsrailli gazeteci Ben Caspit’in yaptığı değerlendirmede kullandığı ifadeler oldukça dikkat çekici. Caspit, “İsrail’deki hava” üzerinden son dönemde bölgede yaşanılan gelişmeleri “ABD-İsrail-Rusya-İran-Suriye” beşgeninde ortaya koyarken, ABD-İsrail ittifakının temelinde yatan sapkın anlayışı da tırnak içinde adeta itiraf ediyor. “Yoğun gösteriler ve çok sayıdaki ölüye rağmen Başbakan Benjamin Netanyahu yönetimindeki İsrail’de son günlerde büyük bir coşku dalgası yaşanıyor. Netanyahu’nun siyasi kariyerinde en büyük siyasi zaferlerini kazandığı zaman bile bu kadar olumlu bir dönem olmamıştı. Olumlu olaylar zinciri, MOSSAD’ın Tahran’ın göbeğinden aşırıp Tel Aviv’e getirdiği İran’a ait nükleer arşivlerin Netanyahu tarafından tüm dünyaya açıklanmasıyla başladı. Ardından ABD Başkanı Donald Trump İran’la imzalanan nükleer anlaşmadan çekildiğini duyurdu ve bu açıklama İsrail’de büyük sevinçle karşılandı. Bunun üzerine İsrail ve İran bir gün boyunca çatıştı. İran İsrail’e hiçbir zarar veremedi ama İran’ın Suriye topraklarında oluşturduğu askeri altyapı büyük darbe aldı. 12 Mayıs akşamında ise İsrailli şarkıcı Netta Barzilai Eurovision Şarkı Yarışması’nı kazandı. Netta Barzilai’nin Avrupa zaferinden sonra 14 Mayıs’ta Tel Aviv’in Rabin Meydanı’nda düzenlediği dev kutlamaya on binlerce İsrailli katıldı. Yine 14 Mayıs’ta ABD Büyükelçiliği Tel Aviv’den Kudüs’e taşındı ve bu vesileyle düzenlenen törene İsrail’deki bazı seküler solcular bile ‘mesihsel’ sıfatını yakıştırdı. Netanyahu hiç görmediği bir zirveye yükselmiş durumda. Hakkındaki yolsuzluk soruşturmaları adeta unutulurken Başbakan hiç olmadığı kadar yenilmez görünüyor.” Ben Caspit’e göre, Kudüs’e yönelik gösteriler ve orada şehit edilenler, yaralananlar hiçbir şekilde İsrail’in umurunda değil ve bundan dolayı da en ufak bir çekinceleri yok. Zira karşılarında bunu durdurabilecek bir “İslam dünyası” söz konusu değil. Netanyahu’nun en büyük zaferi de işte tam bu noktada yatıyor. Çünkü Netanyahu’nun ABD ile ön planda, Rusya ile arka uyguladığı yeni politika “İslam dünyası”nı fazlasıyla bölmüş-pasifize etmiş durumda. Şöyle ki; ABD nükleer üzerinden İran’ı doğrudan tehdit ederken; Rusya, İran’ın içinde bulunduğu durumu kullanarak onu kendisine daha bağımlı hale getiriyor ve İsrail karşısında etkisizleştiriyor. Böylece İran, “denge politikası” adına birçok şeyden vazgeçiyor ya da geçmeye zorlanıyor. Söz konusu yazıda, Netanyahu’nun 9 Mayıs’taki Moskova ziyaretinin hemen akabinde İran Dışişleri Bakanı Muhammed Cevad Zarif’in ve Suriye Cumhurbaşkanı Beşar Esad’ın Rusya’ya gitmesi bu kapsamda değerlendiriliyor. Burada İran açısından bir çıkmaza da işaret ediliyor: “İslam Devrimi”nin hedefleri mi yoksa İran’ın bekası mı? Bir diğer ifadeyle “İslam-İslam” mı yoksa “İran-İran” mı? Caspit ve Al-Monitor ikilisinin buna verdiği cevap da aslında satır aralarında gizli… Caspit, “MOSSAD’ın Tahran’ın göbeğinden aşırıp Tel Aviv’e getirdiği İran’a ait nükleer arşiv” ifadesiyle de İran’ın ciddi bir güvenlik-istihbarat zafiyeti içinde bulunduğuna dikkatleri çekiyor. İran’ın İsrail ile doğrudan bir savaşı kazanamayacağını, güçlü bir savunma için Rus teknolojisine ihtiyacı olduğunu da İran-İsrail arasında Suriye topraklarında gerçekleşen bir günlük savaş ile ortaya koyuyor. İran’ı adeta bitik bir güç olarak resmediyor. Nitekim söz konusu analizde 14 Mayıs’a doğru İran’ın bölgede elinin ayağının adım adım bağlandığı çok daha net bir şekilde görülüyor. İran istese de bir adım atamazdı, zira Rusya buna müsaade etmezdi demeye getiriliyor…  Daha ilginç olanı, 14 Mayıs’ta ABD Büyükelçiliği’nin Tel Aviv’den Kudüs’e taşınması Mesih’çi anlayışın zaferi olarak ilan ediliyor, hem de “seküler solcular” üzerinden… Bakınız, dikkatinizi çekmek istiyorum; İsrailli yazar Caspit bu “zafer” durumuna, “Mesihçi” yaklaşıma radikal Yahudiler, Siyonistler ya da Evanjelistler üzerinden vurgu yapmıyor; doğrudan doğruya “seküler solcular” diyor. Bunun anlamı çok net; İsrail’de “seküler solcular” bile mevzu “Büyük İsrail” olduğunda ideolojileri bir tarafa bırakır ve “Kutsal Kitapları” üzerinden inançlarının gereğini yapma noktasında bir an olsun tereddüt etmez mesajı veriliyor. Bir diğer mesaj da şu: “Büyük İsrail”e yönelik psikolojik operasyona tam gaz devam. Nasıl mı? Onu da söyleyelim… 14 Mayıs’tan iki gün önce, 12 Mayıs akşamında İsrailli şarkıcı Netta Barzilai Eurovision Şarkı Yarışması’nı kazanıyor ve bununla ilgili kutlama törenleri de 14 Mayıs’ta, yani ABD Büyükelçiliği’nin Tel Aviv’den Kudüs’e taşındığı gün yapılıyor; onlarca Filistinli Kudüs için şehit edilirken… Ve Caspit’in son mesajı şu cümlede saklı: “Hakkındaki yolsuzluk soruşturmaları adeta unutulurken Başbakan hiç olmadığı kadar yenilmez görünüyor.” Aslında Caspit, Netanyahu üzerinden “Yenilmez İsrail”e vurgu yapıyor ve “Yenilmez İsrail”in mimarı Netanyahu’yu “bazı ufak tefek hataları”ndan dolayı “yedirmeyiz” mesajını satır arasında veriyor. Evet, tüm bu mesajlar yukarıda yazdığım paragrafın içinde ve İsrailli yazar Caspit, tüm bunları “olumlu olaylar zincirinin” bir parçası olarak nitelendiriyor! Peki, İran’ın tüm bunlara bir mesajı yok mu? Elbette var. Onu da gelecek yazımda madde madde ele alacağım…  ','24/05/2018', ?
'Seçim sonrası ne olacak?','Milli Gazete','Abdülkadir Özkan','İktidar seçim kampanyasını sahip olduğu medya gücüne de dayanarak pembe tablolar çizerek sürdürüyor. İktidar mensuplarına bakılırsa Türkiye çağ atlıyor, her geçen gün güçleniyor, bu sebeple de içeride ve dışarıda itibarımız artıyor. Elbette gönül böyle olmasını arzu eder. Ancak, gönlün arzu ettiği gerçekleşmediği yada görülen gerçeğe uymadığı takdirde sorunlar bir süre sonra medya gücüyle de gizlenemeyecek boyutlara gelirse tüm faturayı dar ve sabit gelirler ödemek durumunda kalmaz mı?.. Çarşı pazarda tanıdık tanımadık karşılaştığımız insanların ilk sorusu, “Durumu nasıl görüyorsun?” oluyor. Bu sorunun içinde hem siyasi havayı hem de ekonomik durumu nasıl gördüğümüzün arandığı düşünülürse, genellikle kendi cevabımdan çok soru sahibinin tavrını ve cevabını öğrenmeye çalışıyorum. Esnaf kesimi genellikle işlerden şikâyetçi. Esnafın şikâyeti iki sebebe dayanır. Birincisi beklediği geliri elde edememekten, ikinci olarak da gerçekten borçlarını ödeyemez noktaya gelmiş olmaktır. İlk sebep insanoğlunun elindeki ile yetinmeyişinin bir sonucu olur. Önemli olan piyasalarda yaşanan durgunluk ve hızlı bir şekilde girdilerdeki yükselişten kaynaklanan şikâyetlerdir. Bu noktada başta akaryakıt olmak üzere dövizdeki hızlı yükseliş sebebiyle ithal mallarının fiyatlarında yaşanan artışların toplumun alım gücünü zayıflatmasıdır. Toplumun alım gücünün zayıflaması ister istemez çarşıya, pazara yansıyor. Giderek insanlar zaruri ihtiyaçlarının dışında alışveriş yapmaktan vazgeçmek zorunda kalıyorlar. İktidar işin farkında ki artık akaryakıta dövizdeki yükseliş sebebiyle yapılmak zorunda kalınan zammı ÖTV’den düşürmeye başladı. Böylece tüketici korumaya çalışılıyor. Ancak, bu yol ister istemez bütçe gelirlerinin azalması anlamına gelecektir. Böyle olunca da zaten baştan açık bağlanmış olan bütçe açığı giderek daha da artacaktır. Söz konusu açığın kapatılması için ya yeni vergiler ya da yeni iç ve dış borç alımı gündeme gelecektir. Bu ise ister istemez faizlerin artışını gündeme getirecektir. Sonuç olarak diyebiliriz ki, ekonomi şimdiden bir çıkmaz sokağa girmiş görünüyor. Buna rağmen bir bankanın Dubaili bir bankaya satılmış olması Türkiye’nin itibarını koruduğu şeklinde takdim ediliyor. Ülkemize gelen yabancı sermaye elbette bir güveni ifade eder ama ülkemizde vatandaş artan vergiler ve fiyat artışları karşısında hızla fakirleşirken, ihtiyaçlarını karşılayamadığı için bankalara olan borcu artıyor. Bunun sonucu olarak ülkemizde yıllardan beri olduğu gibi bankalar en fazla kâr eden kurumların başında geliyor. Bu bakımdan Denizbank’ın Dubaili bir banka tarafından satın alınmış olmasını sadece ülkemize duyulan güven ile izah etmek eksik bir değerlendirmedir. Eğer, ülkemizde bankalar her şeye rağmen en kârlı kurumlar olmayı sürdürdüğü için yabancılar bankacılık sektöründe her gün yeni bir bankayı satın alıyorlar. Sözgelimi Körfez sermayesinin ülkemizde şu anda 9 bankaya sahip olduğu düşünüldüğünde söz konusu kârlılığın cazibesi ortaya çıkar. Çeşitli kereler dile getirmeye çalıştığımız gibi borsada ve bankacılık sektöründe yabancı sermayenin payı her geçen gün artıyor. Bir bakıma sermaye piyasası yabancıların eline geçiyor. Böyle olunca Türkiye’nin hem devlet hem vatandaş olarak borçlanmayı sürdürmesi karşısında ne kadar bağırılırsa bağırılsın faizlerin düşmesini sağlamak mümkün olmayacağı gibi faizlerde artış devam edecektir. Bu bakımdan bu seçim kampanyasını göz boyama yarışı olmaktan çıkartıp iktidar ve muhalefet ülkenin sorunlarının çözümünü ortaya koymak ve tartışmak durumundadır. Seçim sonrasını şimdiden görerek gerekli tedbirlerin alınması gerekiyor.','24/05/2018', ?
'Gelin Bu Ramazan Sosyal Medya Orucu Tutalım','Milli Gazete','Abdülaziz Kıranşal','Gelin Efendimizin (S.A.S), “Nice oruçlular var ki, oruçlarından onlara kalan açlık ve susuzluktur” (İbn Mace) nebevi uyarısı gereği orucumuza bir zarar gelmesin diye günlük hayatta gösterdiğimiz teyakkuz halini sosyal medyada da gösterelim. İflas ettiren günah Kul Hakkı: Oruçlu Müslüman, günlük hayatta olduğu gibi sosyal medyada da kul hakkı ihlallerine dikkat eder. Efendimiz (S.A.S.) buyuruyor ki; “Müslümanların kanları, malları, namusları ve şerefleri kendi aralarında kutsal Mekke kadar dokunulmazdır” (Buhârî). İnternet ve sosyal medya platformlarında bir başkası ile ilgili hoşa gitmeyecek şekilde yaptığımız paylaşım ve tweetler, gıybet, koğuculuk, küfürlü ve müstehcen içerikli paylaşım ve tweetler, küçük düşürücü, iftira ve hakaret içerikli paylaşım ve tweetler, telif hakkı olan eserleri ve programları izinsiz indirmek, başkasının gizli bilgilerini araştırmak, internet geçmişini, mesaj ve maillerini izinsiz kontrol etmek omuzlarımızda ciddi kul hakkı günahı biriktirir ve orucumuza zarar verir. İnternetten, ölmüş kardeşinin etini sipariş etmek Gıybet: Oruçlu Müslüman, günlük hayatta olduğu gibi sosyal medyada da gıybet içerikli yazışmalar ve paylaşımlardan uzak durur. Efendimiz (S.A.S.) buyuruyor ki; “Bir kısmınız diğerlerinizin gıybetini yapmasın. Sizden biriniz ölmüş kardeşinin etini yemek ister mi” (Tirmîzî). Başkası hakkında hoşuna gitmeyeceği şekilde yaptığımız paylaşımlar, yazdığımız yazılar, attığımız tweetler de orucumuza zarar verir. Bilgisayar ekranı karşısında sadece düşünerek işlenen günah Zan: Oruçlu Müslüman, günlük hayatta olduğu gibi sosyal medyada da zandan sakınır. Efendimiz (S.A.S.) buyuruyor ki;  “Zandan sakının. Zira zan sözün en yalan olanıdır” (Buhârî). Bir başkasının paylaştığı fotoğraflar, yazılar ve tweetler hakkında sadece düşünerek kötü zanda bulunmak da orucumuza zarar verir.  Bir tuşla helak eden günah İftira: Oruçlu Müslüman, günlük hayatta olduğu gibi sosyal medyada da iftiradan uzak durur. Efendimiz (S.A.S.) buyuruyor ki; “Kim karalamak gayesiyle bir Müslüman’a iftira ederse Allah o kimseyi, bu söylediği sözlerin vebalinden tamamen temizleninceye kadar cehennem köprülerinin birinin üstünde hapseder” (Ebû Dâvud). Kişi ve kurumlarla ilgili karalama gayesiyle yapılan iftira içerikli paylaşımlar kıyamet günü başımızın en büyük belası olup orucumuza büyük zararlar verir. Söyleyecek sözü olmayanların günahı Küfürlü ve Müstehcen Konuşmalar: Oruçlu Müslüman, günlük hayatta olduğu gibi sosyal medyada da küfür, hakaret ve müstehcen sözlerden uzak durur. Efendimiz (S.A.S.) buyuruyor ki; “Mümin ayıplamaz, lanet etmez, fahiş, küfürlü söz söylemez.” (Tirmîzi)  Fake profil, fiber münafıklık Hile ve Aldatma: Oruçlu Müslüman, günlük hayatta olduğu gibi sosyal medyada da Müslümanları aldatmaktan kaçınır. Efendimiz (S.A.S.) buyuruyor ki; “Aldatan bizden değildir” (Müslim). Sosyal medyada sahte profil kullanarak, kadın olduğu halde erkek ismi, erkek olduğu halde kadın ismi kullanarak, başkasının fotoğrafını profil resmi yaparak, oturduğu şehri, maddi durumunu, tahsil durumunu, yaşını farklı gösterip hile yaparak Müslümanları aldatmak, orucumuzu yiyip bitiren günahlardandır.  Şeytani gündemler platformu Tartışma: Oruçlu Müslüman, günlük hayatta olduğu gibi sosyal medyada da gereksiz tartışma ve sataşmalardan uzak durur. Efendimiz (S.A.S.) buyuruyor ki; “Tartışmayı terk eden kimseye Allah Tealâ cennetin ortasında bir köşk ihsan eder.” (Ebû Dâvud)','24/05/2018', ?
'Hangisini yazmalı!','Sözcü','EMİN ÇÖLAŞAN','Sevgili okurlarım, dünkü yazımda gözümdeki sorundan söz etmiştim. Sizlerden yüzlerce geçmiş olsun mesajı geldi, çok teşekkür ediyorum. Ancak arada biri vardı ki bunların bize, kendilerinden olmayanlara nasıl kin ve nefretle baktığını gösteriyordu. Tanju Çakar isimli şahıs üç ayrı mesaj atmış. Aynen iletiyorum: “- Reisimiz (Tayyip)  24 haziran gecesi yüzde 60 ile başkan. Evelallah sen de o gece kahrından inşallah beynin patlar, rahmetli veya felç olursun. Aminn. – İnşallah en kısa sürede kör kalırsın. – Allah (CC) Emin Çölaşan’ı gözleri kör, ağzı yamulmuş, her bir tarafını felç eylesin.” Bu Tayyipçi kafalar neyin nesidir, bunlar insan mıdır? Sorsan mutlaka “Ben Müslümanım” diyecektir. Yetiştirip eğittikleri dindar ve kindar tiplerin sadece bir tek örneğidir. * * * Şimdi gelelim dün sosyal medyada dolanan bir mesaja!..Dün bu yazıyı yazdığım öğle saatlerinde dolar ve Euro’nun freni yine patlamış durumdaydı. Dolar 4 lira 86 kuruş, Euro 5 lira 70 kuruş. Hükümet ve özellikle saray şaşırmış, ne yapacağını bilemiyor… Şimdi gelelim o mesaja! “Döviz fiyatlarının aşırı yükselmesi karşısında hükümet yurt dışından ucuz dolar ithal etmeye karar verdi. Merkez Bankası, ithal edilen dolarların yandaş A.101 ve BİM mağazalarında 3 liradan, toptan fiyatına perakende satış yöntemiyle satılacağını açıkladı. Ucuz dolarlardan yararlanmak için bu mağazalardan bir seferde bin liralık alışveriş yapılması yetecektir.” Sonra ikinci bir açıklama geldi: “Sayın vatandaşlarımız her şey para değil, insanlık da lâzım. Koşunuz, ucuz dolarları alınız. Kapanın elinde kalacaktır, bu fırsat bir daha ele geçmez!” Saray ve hükümetin çaresizliği karşısında Türk insanının mizah gücü muhteşem! Sevgili okurlarım, ramazan ayında din ticareti ve din sömürüsü yine zıpladı. Zıplayış bu yıl daha da fazla çünkü önümüzde seçim var. A’dan Z’ye bütün Tayyipgiller ekibi seçime kadar her gece iftar ve sahur sofralarında boy gösterecek. Başta Hürriyet, Milliyet, Sabah olmak üzere bütün yandaş gazetelerin birinci sayfasında dün fotoğraflı bir haber yer alıyordu. Recep Bey ve Eminanım Ankara’da bir ailenin evinde iftar sofrasına konuk! Hepsi yerde oturuyor! * * * Bu propaganda çalışmasının nasıl yapıldığını size kısaca anlatayım. Önce yandaş bir aile bulunur. İftar günü saptanır… Polisler evin çevresinde geniş önlem alır. Eve yiyecek içecek taşınır, yer sofrası donatılır. Öyle ya, masrafları ev sahibi aile karşılayacak değil yani! Sonracığıma yandaş medyaya talimat verilir: “Sayın Cumhurbaşkanımız (veya Başbakanımız) şu gün şu saatte falanca aile ile iftar açacaktır. Tarafımızdan servis edilecek fotoğrafların birinci sayfadan kullanılması gerekmektedir!” Yer sofrasına topluca çökülür, fotoğraflar çekilir ve derhal servis edilir ve medyada çıkması sağlanır. İş bitmiştir! Bu olay her ramazan ayında ve çeşitli illerde birkaç kez tekrarlanır. Amaç dinimizi kullanarak müminlerden oy devşirmektir. * * * Orman Bakanı önceki gece Niğde’de idi. Sahur zamanı geldi… Ve Bakan Bey tam da sahur vakti temel atma (!) töreni yaptı! Atılan bir temel falan yoktu…Elinde Recep Bey’in bir kitapçığı vardı, onu göstere göstere kürsüye çıkıp nutuk verdi, dinimizin kutsallığını anlattı. * * * İftar ve sahur saatlerinde düzenlenen göstermelik törenler, okunan dualar, sonra görkemli sofralara kurulup açlık giderme seansları… Sahurda temel atma törenleri… Camilerin içine kurulan iftar sofraları… Gelen fakir fukara Müslümanların önünde birer simit, kola, ayran ve birkaç zeytin… Beyefendilerin ve hanımefendilerin sofralarında ise sadece kuş sütü eksik. * * * Belki dikkatinizden kaçmıştır diye söyleyeyim… Fakir fukara müminler için genelde yer sofraları kuruluyor. Onlar yere çöktürülüyor. Oysa Tayyipgiller ekibinin sosyetik ve varlıklı kesimi, kendi iftarlarında yere çökmüyor. Hepsi karınlarını masada doyuruyor! Örneğin sarayda, beş yıldızlı otellerde, ya da lüks restoranlarda yere oturtulan kimse yok, hepsi masada…  * * * Sevgili okurlarım, biz Türkiye’de bu inanılmaz din sömürüsüne her ramazan ayında tanık oluruz. Bu ramazanda sömürü arttı, bayrama kadar daha da artacak çünkü önümüzde seçim var. Fakir fukara Müslümanlar kendilerinin nasıl sömürüldüğünü çoğu zaman (ne yazık ki) anlamaz. O sosyetik beylerin ve hanımların kendilerini nasıl kullandığının, onların sırtından nasıl oy devşirmeye kalkıştığının da çoğu zaman farkına varmaz. Müminler oynanan bu oyunların bilincine bir varsa, biraz olsa uyansa, Türkiye’de çok şey değişecek ama olmuyor işte!','24/05/2018', ?
'Hiç gelmeyen ramazanlar!..','Sözcü','UĞUR DÜNDAR','Şu soruyu sormak için ekonomi uzmanı olmaya gerek yok! Hangi iktidar ülkesi için son derece önemli bir seçim öncesinde parasının değerinin adeta paraşütsüz düşmesini ister? Eğer bu düşüş önlenemiyorsa, o ülkede ekonomi kötü yönetiliyor, ya da dış müdahaleler önlenemiyor  demektir. Çünkü üretimi ithalata dayalı ekonomilerde para biriminin değerinin düşmesi, iğneden ipliğe her şeye zam gelmesi, enflasyon yani hayat pahalılığının artması, buna karşılık kişi başına düşen milli gelirin azalması anlamını taşır. Bu süreçlerde yatırımlar durur, iflaslar olur ve yoksullar daha da yoksullaşır. * * * Oysa ben, dün olduğu gibi başka bir konuyu yazmak, başarılı sanatçılığının yanı sıra en üst düzeyde dini eğitim almış deniz ressamı Mustafa Günen’in ramazan ayı ve oruç konusunda paylaşmaya değer gördüğüm düşüncelerine değinmek için bilgisayarın başına geçmiştim. Ama dövizde, yaklaşık 40 dakika içinde kırılan rekorlar, yukarıdaki satırları yazmamı zorunlu kıldı. * * * “Halk arasında orucun amacıyla ilgili açların halinden anlamak içindir” diye bir yorum üretilmiştir. Bu da Kuran’da geçen “Oruç tutamayanlar yoksulu doyursun” hükmünden yola çıkarak dile getirilmiştir. Ancak orucun, açların halinden anlamak gibi bir amacı yoktur. Çünkü bu mantıkla gidilirse, hastanın halinden anlamak için hasta, yoksulu anlamak için yoksul olma gibi tuhaflık ortaya çıkar. Kaldı ki oruç tutarak açların halinden anlamak pratikte de mümkün değildir. Çünkü oruç tutan kişi, akşam iftarda tıka basa yemek yiyebileceğinden emindir. Oysa aç, ne zaman yemek yiyeceğini bilmez. Hatta yiyip yiyemeyeceği bile belli değildir. İşin özü; oruç bir irade kontrolü kazanmak içindir. Zaten ülkemize, amaca uygun ramazan hiç gelmemiştir.  Bu üzücü gerçeği birkaç örnekle açıklayayım: * * * Yüzde doksan küsuru Müslüman olan ülkemizde “Oruç niye tutulur” diye kime sorsanız, alacağınız cevap: “Oruç, Allah’ın rızasını kazanmak ve yoksulların, açların halinden anlamak için” olur. Ne var ki gerçek, trajikomiktir. Yoksul ve açların halinden anlamak için oruç tutulan bu ülkede ne hikmetse her ramazan ayında yiyeceklere zam gelir! Yani ramazanda ucuzlaması gereken yiyeceğe tam tersine zam yapılır. (Hele bu seneki zamlar, gerçekten dayanılacak gibi değil-UD) Bundan Allah’ın rızasını beklemek, İlahi sistemle alay etmektir!.. * * * Her ramazanda yoksullara paketlerle yiyecekler dağıtılır. İftar çadırları kurulur. Güzel de, diğer 11 ayda bu yoksulların ne yapacakları hiç sorgulanmaz! Neredeyse bütün yıl “oruç“ olan insanların, karınlarını doyurabilmeleri için gelecek ramazanı beklemek zorunda kalacakları pek düşünülmez! * * * Sosyal düzen, insanlar arasında kaçınılmaz olarak sınıf farkları ve imkân eşitsizlikleri yaratır. Dolayısı ile yoksullar, açlar, kısacası yardıma muhtaç insanlar oluşur. İşte oruç, bu eşitsizliği gidermek için harekete geçme bilincini hakim kılmayı amaçlar. Bu bilinci de, hemen hiçbir canlının yapamayacağı, yemek, içmek ve üremek gibi en temel ihtiyaçlarından vazgeçerek, belirli bir süre yasaklayarak sağlar. Böylece oruç tutan kişi, şartlar gerektirdiğinde, en temel ihtiyaçlarından bile vazgeçmeyi veya fedakârlık edebilmeyi öğrenir. Bu bağlamda kişi imkânı dâhilinde yardımlaşarak, samimi olarak orucun amacını yerine getirir. Yoksa yalnızca oruç tutarak Allah’tan rıza beklemek cahilliktir. Günde elli vakit namaz kılsanız, tüm aylarda oruç tutsanız, her sene de hacca gitseniz, yine de Allah’ın rızasını, hoşnutluğunu kazanamazsınız. Bunun böyle olduğu Kuran’da çok açıktır. AL-İ İMRAN-92 “Sevdiğiniz şeylerden infak etmedikçe zafer ve mutluluğa asla ulaşamazsınız. Yani mutlaka ihtiyaç sahiplerine yardım etmelisiniz” der. * * * Elbette ramazan ayında yoksulu kollamak güzel bir gelenektir. Ancak insanın yemek ihtiyacı süreklidir. Biyolojik yapısı günde birkaç öğün yiyecek şekilde dizayn edilmiştir. İnsanı böyle programlayan yaratıcı, yoksulu kollamak, açı doyurmak işini sadece ramazan ayı gibi belirlenmiş sürelere indirgememize izin vermez. Siz ne zaman yiyorsanız açı da o zaman doyuracaksınız. Bu da bir Kuran hükmüdür. Örneğin; ZARİYAT-19-“Mallarında muhtaç ve yoksullar için bir hak vardı.” BAKARA-3-“Ve kendilerine rızk olarak verdiklerimizden, başkalarına pay çıkaranlardır.” Bir başka ayet; TEKASÜR-8-“Sonra, yemin olsun ki, o gün (size verilen) her nimetten sorulacaksınız.” Dikkat ettiyseniz son ayet yeminle başlıyor. Onun için bu konu çok ciddi ve önemlidir. Aklınıza şu gelebilir: Yoksulları devlet veya kurumlar da kolluyor. Doğrudur! Hatta zamanın şartlarında en iyi yöntemdir. Ancak unutmayın ki insan sosyal bir türdür. Yaşamı yardımlaşma ve paylaşma üzerine kuruludur. Dolayısıyla insanın yapısı gereği, oruç ve yardımlaşma, edene de, edilene de hem biyolojik, hem de psikolojik olarak çok faydalıdır. Huzur ve mutluluk verir. Yaratıcı insanı böyle programladığı için, bireyin yardımlaşmaya katılmasında ısrar eder…” (Mustafa Günen) * * * Yazımızın başına dönersek… Hayat pahalılığının dayanılmaz boyutlar aldığı şu süreçte, gücü yetenin yoksul ve muhtaçları her zamandan daha fazla düşünüp kollaması, vazgeçilmez bir insanlık görevidir…','24/05/2018', ?
'Utanç abidesi!','Sözcü','RAHMİ TURAN','İstanbul Boğaziçi’ni elmas taşlı bir yüzük gibi süsleyen Galatasaray Adası’nın bugünkü içler acısı halini daha önce anlatmıştım. O küçük, şirin, harika adadaki tesisler İstanbul Büyükşehir Belediyesi ekipleri tarafından yerle bir edilmiş, ada Boğaziçi’nin ortasında bombalanmış bir kent gibi harabe haline gelmişti… Ada hâlâ çirkin bir yığıntı ve pislik içinde duruyor… Her yanı yosunlar sarmış! Adanın yakınından gezi tekneleriyle geçen yabancı turistler bu cennet yerin feci haline bakıp “Vah vah! Burası bombalanan Suriye gibi olmuş, yazık!” diyorlar. Kısacası eskiden değeri 175 milyon dolar civarında olan Galatasaray Adası şu anda metelik etmez durumda! * * * Peki, Galatasaray Kulübü’ne bu kazığı kim atmış, kim ya da kimler yaptırmış bu kötülüğü? Dünkü SÖZCÜ’nün spor sayfasındaki manşet bunu anlatıyordu: “Dursun Özbek yıktırdı!” 2017’de Galatasaray Başkanı olan Dursun Özbek, adanın yıkılmasını ilgili mercilerden resmen talep etmiş! Bu istek onun imzasının yanına bir yönetim kurulu üyesinin imzası da eklenerek Belediye’ye gönderilmiş. Acı bir gerçeği açıklayan SÖZCÜ’nün bu haberini dehşetle okudum. Bir insan, başkanı olduğu kulübe nasıl böyle bir şey yapar? 175 milyon dolar değerindeki adayı nasıl yıktırıp yerle bir ettirir? Ben Galatasaraylı değilim fakat bir vatandaş olarak üzüldüm. Dursun Özbek’in bu davranışına şaşırmamak mümkün değil. Daha da şaşırdığım nokta nedir biliyor musunuz? Dursun Beyefendi yaptığı yanlışların hesabını vereceği yerde Galatasaray Kulübü Başkanlığı için yeniden aday oldu. “Ben olmasaydım adanın başka yerleri de yıkılacaktı” diye kendisini savunuyor. Ah Dursun Bey ah! O güzelim adanın yıkılmadık yanı mı kaldı? Orası şimdi bir harabe, bir utanç abidesi! Ülkenin milli servetine yazık değil mi? Osmanlı Devleti son dönemini yaşıyordu. İttihat ve Terakki Cemiyeti “Biz bu imparatorluğu kurtarabiliriz” diyerek 600 küsur yıllık ömrünün son ve en zorlu dönemine giren devleti korumak ve kurtarmak görevini omuzlarında hissetti. Osmanlı İmparatorluğu, zamanın güçlü devletlerinin paylaşmak için can attığı coğrafyada var olma savaşını bir grup idealistle yaptı. Bu eylemcilerin büyük hayallerle giriştikleri muhteşem mücadele hem kendileri, hem de vatanları için bir ölüm kalım savaşıydı, devlet kavgasıydı. Yıl 1907… Mustafa Kemal henüz 26 yaşındadır. O genç yaşında bile uzun yıllar sonrasını görebilmekte, geleceği tahmin edebilmektedir… “Her millet kendi sevdasının peşine takılmıştır. Türkler ne olacaklardır? Bizim elimizdeki imparatorluğun takati kalmamıştır. Neyi nasıl kurtarabileceğiz? Mesele sadece Hürriyet’in ilanı ise bu yalnız başına bir şey değildir. Gördüğüm bir taraftan inkılap düşüncesi, bir taraftan yılgınlıktır. Hürriyet ilanından sonrası için iyi düşünmek lüzumludur. Mutlaka bir şey kurtarılacaktır. Bu ne olacaktır, ne olabilecektir?” derken, daha 26 yaşında iken bile “Cumhuriyet ve Cumhuriyet devrimleri” fikrinin genç Mustafa Kemal’in kafasında yer ettiği anlaşılıyordu. İttihat ve Terakkiyi, o günlerin Mustafa Kemal’ini ve zamanı daha iyi anlamak için bir kez de Taylan Sorgun’un kaleminden okumak gerekiyor. Taylan Sorgun bizim kuşağın başarılı, etkili, usta yazarlarındandır. Daha önce Kutül Amare Kahramanı Halil Paşa, Bekirağa Bölüğü, Esir Şehrin Fedaileri gibi önemli eserler yazmıştır. (Devlet Kavgası – İttihat ve Terakki) Kaynak Yayınları – 0 212 252 21 56) TEBESSÜM Bilge kişi, bir mezarın başında acı sesler çıkararak ağlayan bir kadına rastlar. Merak edip yaklaşarak sorar: “Senin ağlaman, acı üstüne acı çekenlerin ağlamasına benziyor, öyle değil mi?” Gözü yaşlı kadın içini çekerek anlatır: “Evet, öyle… Bir seferinde kocamın babasını ormanda bir bozayı öldürmüştü. Sonra bir başka ayı kocamı öldürdü. Şimdi oğlumu da kaybettim.” Bilge kişi sorar: “Öyleyse neden bu diyardan gitmiyorsun?” Kadın şu cevabı verir: “Burada iktidarın baskısı yok da ondan…” Bunun üzerine bilge kişi ders verir gibi şöyle der: “Haklısın hanım… Baskı yapan iktidarlar, ormanda can alan vahşi hayvanlardan daha korkutucudur!” Salaklar öyle çoktur ki, akıl dışı yalanlara bile seve seve inanırlar!','24/05/2018', ?
'AKP’den yeni bir hizmet…','Sözcü','BEKİR COŞKUN','Yaptıkları alt geçitlerde suyun gideceği delik koymamışlar… Demek ki yazın yaptılar… * Biraz fazla yağmur yağdığında alt geçitler su doluyor, caddeler birer nehir… Yanımızdan sele kapılmış bir araba geçiyor, sürücü kaputun üzerinde sörf pozisyonunu almış, Alaçatı’da göremezsiniz… Öyle gitti… * İstanbul gibi Ankara’nın da tüm yeşil alanlarını, parklarını, koruluklarını sattılar… Su giderlerini, dereleri dahi rantçılarla paylaştılar… Alt yapısı düşünülmeden dört bir yanda çirkin aynalı binalar yükseldi… Daha geçen hafta seçim rüşveti olarak; kaçak-kanunsuz yapılara af getirdiler… * Sonuçta şu yukarda gördüğünüz fotoğraf, bir belediye hizmeti olarak ortaya çıktı… Her tarafı su bastığında, belediye elamanının sırtına binip gidiyorsun… * “Çalsın ama iş yapsın” tamam da… Çalanın yaptığı iş, ancak bu kadar…','24/05/2018', ?
'Ağır iç kanama!','Sözcü','NECATİ DOĞRU','Biz Türkiye’ de yaşayanlar dün gece altın uykularımızdayken ve güneş hep doğudan doğduğu için Japonya uyanmış, bankalar, borsalar çalışmaya başlamıştı. Japon varlık yönetimi şirketleri “Dolar TL kurunu 4 lira 82 kuruş” ilan ettiler. Yani biz uykudaydık. Ağır iç kanama başladı. Dün sabah uyandığımızda içeride 1 dolar, güne 4 lira 76 kuruş seviyesiyle başladı ve öğlen olduğunda 4 lira 92 kuruşu gördü. Paramız pul olmuştu. Türk Lirası Arjantin Peso’sundan sonra dünyanın en kötü parası haline geldi. TL, erken seçim kararının alındığı günden bu yana yüzde 20 değer yitirdi. 1 dolar, bu hafta bitmeden 5 TL’yi bulur diyenler çıkıyor. Almanya’nın ikinci büyük bankası Commerzbank, haziranın ilk haftasında 1 dolar 6 TL’yi bulur açıklaması yaptı. Bütün bunlar olurken, ekonomi bakanı Zeybekci, “sağlıksız fiyat oluşumları yaşamaktayız” açıklamasını getirdi. * * * Doğru! İç kanama sağlık işareti değil. Fakat Bakan, “Vücut bu noktaya nasıl geldi?” sorusunu hiç üstüne alınmıyor. Lafı “İşte bu alçak yabancılar, yabancı para babaları ve onların yerli işbirlikçileri, iç ve dış düşmanlarımız, seçim öncesinde halkı ‘Türkiye ekonomisi batıyor…’ paniğine sokup “Tayyip Bey’i sandıkta devirmek istiyor” noktasına getirmek istiyor. Bu içi kof bahane! Tutarsız savunma! Yabancı para babaları, geçmiş seçimler öncesinde paralarını Türkiye’ye getirip “Tayyip Bey’in çok başarılı bir ekonomi yönetimi sergilediği algısına” destek veriyorlardı, şimdi niçin tersini yapsınlar? Gerçeği arıyorsanız: Akşam yediğin hurmalar! Uykudayken için kanar! * * * 2000’de iç kanama olmuştu. Kemal Derviş vardı. 2001 yılında geldi. Bir program yaptı. O programın meyvelerini Tayyip Bey iktidara geldiğinde hazır yenecek halde buldu. İktidara geldiğinde; TL değer kazanıyordu, faizler inmişti, enflasyon düşüşteydi, büyüme yüzde 6’yı bulmuştu. Tayyip Bey ve kadrosu Kemal Derviş’in bahçesinin meyvelerini, iştahla yediler. Oylarını artırdılar. 2007 yılında Derviş’in bahçesinin meyveleri tükendi, Tayyip Erdoğan ve kadrosu, bahçede yeni meyve üretecek bir çalışma, yeni bir büyüme yolu, yöntemi, programı ortaya koyamadı. İçerde devlet malını sat, dışarıdan da özel sektör ve bankalar üzerinden borçları artır, “betona-ranta- saraya-israfa- gösteriş yatırımlarına- tek adam imajı yaratmaya” yatır, otur hazırı ye… İşte o hurmalar! Arkası ağır iç kanama! SON DAKİKA NOTU: Dün akşam saat 19.00 sıralarında Merkez Bankası faiz sopasını kaldırdı. Faizleri 3 baz puan artırınca, dolar 4 lira 60 kuruşun altına kadar düştü.','24/05/2018', ?
'Onlar da “parsel parsel” almış','Sözcü','SAYGI ÖZTÜRK','Süper Lig’de Ankara’nın iki futbol takımı mücadele ediyordu. Köklü bir geçmişe sahip olan Gençlerbirliği’nin yanı sıra, “Melih’in takımı” olarak bilinen Osmanlıspor, sezon sonunda Süper Lig’den, Birinci Lig’e düştü. İnançlı bir taraftar kitlesine sahip olan Ankaragücü ise zorlu bir mücadeleden sonra Süper Lig’e yükseldi. Ama, Ankaragücü artık tarihi 19 Mayıs Stadı’nda maçlara çıkamayacak. 1936 yılında yaptırılan bu stadın yıkımına gelecek ay başlanacak. Nasıl diğer statlardan Atatürk, İnönü isimleri kaldırıldıysa, yeni statta da muhtemelen “19 Mayıs” adı silinecektir. Melih Gökçek’in onursal başkanlığını yaptığı Osmanlıspor, aslında futbol takımları arasında gizli “arsa zengini”dir. Osmanlıspor’un bu yönü hiç bilinmez. Gökçek’in Büyükşehir Belediye Başkanlığı görevinden istifa etmesiyle takım seyircisiz kaldı, gelir kaynakları azaldı. NEREDEN BULDUN, NASIL ALDIN? Hey gidi Osmanlıspor! Futbol takımları arasında arsa zengini ol, sonrasında Süper Lig’den, Birinci Lig’e düş. Allah aşkına olacak şey mi? Oluyor işte. Ankara ili, Gölbaşı ilçesi, Karagedik beldesi, Aydın mahallesi, Bilkent Projesi içerisinde, 120538, 39, 40, 41, 44, 45, 48, 49, 50, 51 ada, 1 parselde toplamda 1.545.686 dönüm, yani 1.545.686 m2 arsanın (Bir milyon beş yüz kırk beş bin altı yüz seksen altı metre karenin) sahibi olmak ne demek? Osmanlıspor arsalarının bulunduğu bölgede, şu anda bir metrekaresinin fiyatı en az 70 lira. O bölgede arsa ticareti yapanlardan 80-90 lira olduğunu belirtenler de var. Metrekaresinin en alt fiyatı 70 liradan bile satılsa 108.198.000 lira (Yüz sekiz milyon, yüz doksan sekiz bin Türk Lirası) eder. Eh be birader, arsanın yarısını satsan, birkaç ünlü isimle takımı takviye etsen Süper Lig’de Ankara’nın iki takımından birisi olarak kalırdın. AKP, 2003 yılının Ocak ayında “Nereden Buldun Kanunu”nu kaldırdı. Ankara’yı adeta “parsel parsel” alan Osmanlıspor yetkilileri, bu kadar arsayı nereden, nasıl ve kaç liradan aldığını açıklamazlar. Dönemin Başbakan Yardımcısı Bülent Arınç, Melih Gökçek için “Ankara’yı parsel parsel sattı” demişti. Osmanlıspor’a da kıymetli arsalar düşmüş. Melih Gökçek başkanlıktan, onursal başkanı olduğu takım Süper Lig’den düştü. İkisi için de yeni umut ışığı görünmüyor. Milletvekili adaylığı için başvuranlardan liste dışı kalanlar yakınıyor. Liste sıralamasında seçilemeyecek yerlere konulanlar arasında da memnuniyetsizlik var. Ama en büyük memnuniyetsizlik “Cumhur İttifakı” içinde AKP listesinden seçime giren Büyük Birlik Partisi’nde (BBP) yaşanıyor. Muhsin Yazıcıoğlu ve onun dava arkadaşları, BBP’yi en zor koşullarda, tüm olanaksızlıklara rağmen ayakta tutmayı hep başardı. Mustafa Destici ve arkadaşları da, bu konuda üzerlerine düşeni yerine getirdi. Anayasa referandumu sırasında, Erdoğan’ın tüm çabalarına rağmen, Anayasaya “hayır” oyu kullandılar. ARKADAŞLARI İÇİN BOZMUŞTU 2002 seçimlerinde, Muhsin Yazıcıoğlu ile DYP Genel Başkanı Tansu Çiller arasında “seçim ittifakı” görüşmeleri yapılıyordu. BBP’nin bildireceği bazı isimler, DYP listesinden seçime katılacaktı. Kahramanmaraş olaylarının sanığı olan ve dava sonucu beraat Ökkeş Şendiller ile Avrupa Türk Birliği Başkanı Musa Serdar Çelebi’nin isimleri de DYP cephesinde rahatsızlık yarattı. Listeye son şekli verilirken, Çiller, bu kişilerin listede yer almamasını isteyince, Yazıcıoğlu “Şu andan itibaren ittifak görüşmemiz sona ermiştir. Benim arkadaşlarımı eleştiri konusu yapmanızı doğru bulmuyorum” dedi. O ittifak gerçekleşmedi. DYP, çok az bir oy farkıyla seçim barajını aşamadı. O seçimde MHP, ANAP’ta aynı akıbete uğradı. FETÖ DUYARLILIĞI Destici’nin milletvekili seçilmesi partili olmayan çoğu kişiyi de sevindirir. Ancak, başkanın yalnız kendisinin seçileceği yerde bulunması açıkçası arkadaşlarını hayli gücendirmiş, parti de karışmış durumda. AKP yetkilileriyle, BBP Genel Başkanı Mustafa Destici arasında yapılan görüşmelerde, bazı adaylardan yakınlarının isimleri FETÖ soruşturmasında geçenlerin hiçbir biçimde listeye alınmaması öngörüldü. Bu konuda gösterilen duyarlılık tabii ki son derece yerindeydi. Ancak, AKP listelerini incelediğimizde, ABD’ye gidip Fetullah Gülen’in elini öpen, birlikte fotoğraf çektiren AKP’li milletvekillerini, yeni aday listelerinde de yine ilk sıralarda görüyoruz. Bu durumda, BBP Genel Başkanı Mustafa Destici’ye karşı samimi davranılmadığı da ortaya çıkıyor. Listenin gerilerinde bulunanlara da hep “HDP barajı aşamaz, gerilerde olanlar da seçilir” deniliyor…','24/05/2018', ?
'Sineklerin Tanrısı','Sözcü','SONER YALÇIN','Partilerin milletvekili listeleri tartışılıyor. Medyadaki yorumcular diyor ki: “Liderler rahat çalışaca­ğı kişileri listeye koydu!” Siyasi partiler, liderle­rin “babasının malı” mı? “Rahat çalışma” ne demek? Partiye gelip politika yapan kişiyle liderin düşünsel ortaklığı nasıl olmaz? Parti programı ve tüzüğü sır mı? Sanırım mesele başka: Lider, iki dudağından çıkan her sözü milletvekil­lerinin tartışmadan kabulünü; iktidarına koşulsuz biat istiyor! Bu aslında siyaset kültü­rümüzün aynası: Diktatörlük altında yeti­şen-bulunan insanların; zi­hinleri, değerleri, tutum­ları, davranışları zamanla otoriterleşiyor! – Emrediyor… – Yasak ediyor… – İtaat istiyor… – Hakkı ve gücü tek elinde tutmak istiyor! Bu nedenle birçok ülke­de diktatörlükten de­mokrasiye geçiş dönemi, gerisin geriye diktatörlüğe yuvarlanmayla sonuçlanıyor! Baksanıza: 12 Eylül darbesinin seçti­ği “Danışma Meclisi” lis­tesiyle, bugün partilerin milletvekili listelerini belirleme biçimi/tarzı/şekli arasından hiçbir fark yok! Evet… “Danışma Meclisi” listesini belirleyen Kenan Evren’in, mevcut liderlerden ne farkı var? Erdoğan’a “diktatör” diyen muhalif liderler, “Er­doğan yöntemiyle” milletvekili listesi yapıyor! Milletvekilleri­nin kendisine teslim olmasını istiyor. – Şöyle ya da böyle- 142 yıllık demokrasi kültürü­müz var. Bugün geldiğimiz yer; parti içinde diktatörlük kurmak! Peki… Partide diktatörlük ku­ran lider, ülke yönetiminde demokrat mı olacak? Parti içi “kaba güç” yarına ışık tutmaz mı? Sigmund Freud buna “öfkenin yer değiştir­mesi” diyor; “diktatör” diye nitelendirip karşı çıktığının aynısını yapmak! Görünen: – İktidarda ya da muhale­fette, sağcı ya da solcu- dik­tatör, demokrasiyi alt etmek için hep pusuda bekliyor! William Golding’in “Si­neklerin Tanrısı” bunu anlatan en güzel romandır… Diktatörlükte kabul gören ideoloji ve siyaset sürekli değişim geçirir; ve buna uyum sağlayamayan mutlaka şiddetle hizaya getirilir! Bu sebeple… Milletvekili, parti grup top­lantısı başta olmak üzere li­derinin nutkunu pür dikkat kaçırmamaya çalışır. Ama­cı; bağlılığını ispatlamak için sürekli değişen politikaya uyum sağlamak; ezber yap­mak; kendine çeki düzen vermektir! Böylece eleştirel bakış si­yaset dışına çıkarılır! Kul’luk doğar! Hedef, tek sesliliktir. Diktatör, kendine bağlılı­ğı liste gücüyle sağlayarak gerçekleştirir. Otoritesini meşrulaştırmak için buna “disiplin” der; ve politik yaratıcılığı öldü­ren vasatın iktidarını böyle sağlar. Keza… Diktatörün partisinde yarat­tığı diğer korku; kimin, ne zaman kurban olacağının belli olmamasıdır. Örnek sert kaçacak ama yazmalı­yım… Nobel ödüllü Harold Pin­ter’in -12 Eylül döneminde Türkiye’ye yaptığı ziyaretten sonra yazdığı oyunlardan- “Yeni Dünya Düzeni” bu ruh halini anlatır: Gözleri bağlı sandalyede oturan adam, çevresinde dolaşan iki işkencecinin ne yapacaklarına dair belirsizlik içindedir. İşkencecilerin hedefi, sa­vunmasız adamın kendine güvenini yıkıp, onu sersem­leştirerek otoritelerine/yüce liderliklerine boyun eğdirmek­tir. Kimi partilerde –listeye gi­rememe endişesi gibi- belir­sizlikler/korkular hep tırman­dırılır. Bunun sonucu siyaset her geçen gün yozlaşır… Bir ülkede demokrasi olup olmadığı “şehir meydanı testi” ile anlaşılır. Şöyle: – Bir yurttaş yaşadığı şeh­rin meydanına çıkıp, gözaltı, tutuklama ve fiziksel şiddete uğramadan özgürce görüş­lerini ifade ederse o ülkede demokrasi vardır! Bu testi şöyle çevirebili­riz: – Bir milletvekili medyaya konuşup, listeye konmama tehlikesini duyumsama­dan liderini eleştiriyorsa o partide demokrasi vardır! Soralım: – Türkiye’de demokrasi var mı? – Hangi partide demokrasi var? Gördüğümüz bildiğimiz: Liderler mutlak sadakat/bağlılık – riayet/boyun eğme bekliyor. Kendini “kahraman” sanıp çok sevilmek- beğenil­mek istiyor! Diktatörlük bulaşıcı… Ki­şisel bir davranış tarzı görül­mekle birlikte aslında politik düzen. Karşımızda kişi yok, sistem var! Diktatörlüğe muhalif olanların yaptığı en önem­li hata, diktatör devrildiği zaman hedeflerine ulaşmış ola­caklarını düşünmeleridir. Oysa durum bunun tam tersidir: Bir diktatörün devrilme­si yeni diktatörün doğ­masına neden olabilir. İran Şahı’nın gidip Humeyni’nin gelmesi gibi… Bu nedenle… Eğer toplumu sürekli de­mokrasi yönüne itelemezseniz, o ülkenin eninde sonunda diktatörlük bataklığına yuvarlandığına şahitlik eder­siniz. Türkiye’de liberallerin AKP’ye; ve AKP’nin FETÖ’ye verdiği destek bunun somut sonucudur. Liberaller, AKP ve AKP, FETÖ konusunda kendi ya­lanlarına inandı. “Demokrasi” diye diye hukuk dışılıklara göz yumarak ülkeyi diktatörlüğe savurdu. Bu hâlâ görünmüyor; her seçim öncesinde olduğu gibi şimdi de deniyor ki: “Aman milletvekili listeleri­ne filan söz etmeyin; yeter ki diktatörden kurtulalım!” Tamam susalım! Eleştiriye tahammülsüzlüğün diktatörlük doğurduğunu unutup gidelim. Türk’ün Türk’e propaganda­sına devam edelim. Ne diyor yandaş: Ver mehteri!','24/05/2018', ?
'Düzensiz düzeltme','Sözcü','EGE CANSEN','Her ekonomi bazen arıza yapar. Buna “dengelerin veya denkliklerin bozulması” denir. Türkiye için en önemli denge “döviz gelir-gider denkliği”dir. Üstelik bu, ekonomimizin kronik hastalığı olan yüksek enflasyonun da kök sebebidir. Ekonomik sistemlerde, dengesizliği “büyüten” veya “ortadan kaldıran” iki mekanizma vardır. Bunlardan birincisine “kendi kendini doğuran” (self generating) diğerine de “kendi kendini düzelten” (self correcting) mekanizma denir. Bir ülkede (yönetim hatasından veya dışsal bir sebepten dolayı) her zaman bir ekonomik denksizlik ortaya çıkabilir. Bunu gidermek için hiçbir önlem alınmasa da ortaya çıkmış olan bu denksizlik, çoğu zaman fiyat mekanizmasıyla kendiliğinden düzelir. Ama bu kendiliğinden düzelmeler bazen “düzensiz” olabilir. Böyle bir oluşum seziliyorsa, düzeltmenin düzenli (orderly) olması için para-fiskal önlemler alınır. Düzensiz düzeltme süreci sırasında “kendi kendini doğuran” mekanizma devreye girerse (döviz fiyatların artığı için artması gibi) ekonomi aniden duraklama (sudden stop) içine girebilir. Bu da hak edilmemiş bir fakirleşme ve işsizlik sorunsalı yaratır. Günümüzde buna iyi örnek, doğal servet zengini Venezuela’nın içine düştüğü yoksulluk sarmalıdır. SHAKESPEARE: KABAHAT YILDIZLARIMIZDA DEĞİL, BİZDEDİR İktisat filozofu Hayek “Ekonomi insan yapması değildir, ama içinde insan vardır” derken, ekonominin işleyişini, ekonominin tanrısal yasalarının belirlediği kadar, sistemin içindeki insanların inanç ve tercihlerinin de etkilediğini zihinlere kazımak istemiştir. 1946, 1958, 1971, 1979, 1980, 1994, 2001 yıllarında Türkiye’de “devalüasyon krizleri” yaşandı. Demek ki, iktisatçılarının yazı ve yorumlarıyla oluşan halkın tercihleri istikametinde siyasi liderlerimiz tarafından alınan mali ve iktisadi kararlar “devalüasyon krizine” sebep oluyor. Bunun başka bir açıklaması yoktur. Hep aynı şeyi yapıp, her seferinde farklı sonuç beklemek olmaz. Bunu sadece Türkiye için söylemiyorum. Başı bizim gibi sıkça “dolarla belaya giren” Arjantin ve diğer Latin Amerika ülkeleri için de dile getiriyorum. DÖVİZ FIRTINASINDAN NASIL ÇIKACAĞIZ Doların (dövizin) fiyat artışı, ya kendiliğinden ya da alınacak para-fiskal önlemlerle bir noktada (İnşallah!) yavaşlayacak, duracak ve hatta bir süreliğine azalacaktır. İşin zor tarafı bundan sonra başlayacaktır. Bir daha devalüasyon krizine girmemek için hangi önlemler alınacaktır? Halkımız bu önlemleri alan siyasilere oy verecek midir? Ben, siyasetçi olmadığım için sevimsiz olma riskini alarak önerimi yapıyorum: Bir daha devalüasyon krizine düşmemek için, cari açığın kapanmasından başka çare yoktur. Bunun için de ücret artışlarının, devalüasyonun altında seyretmesi, esnek istihdam reformunun (taşeronluk, yarı zamanlı ve geçici işçi çalıştırma dâhil) yapılması şarttır diyorum. Topu taca atıp, adalet ve eğitim reformları yapılmadan OHAL kaldırılıp, tam demokrasiye geçilmeden “cari açık kapanmaz” diye zırvalamıyorum. Cumhurbaşkanı adaylarımız, iktisatçılarımız ve sair kanaat önderlerimiz lütfen kendi fikirlerini açıklasınlar: “Bir daha devalüasyon krizi olmaması için” ne yapmak lazım? Son söz: Arzı az, talebi çok dövizin fiyatı artar.','24/05/2018', ?
'Bir dolar, üç konu, üç konuk','Sözcü','MURAT MURATOĞLU','Öncelikle söyleyeyim, üçü ile de aynı fikirdeyim. Erdoğan gitmesin derim! Madem buraya kadar o getirdi, esas bundan sonrasını görmenizi isterim. ÜÇÜN BİRİ Takvim Gazetesi… Her gün coşan, şahlanan ekonomimizin sesi… Müjdelerin habercisi… “Önümüzdeki 4 yıllık dönemde 4 milyon istihdam sağlanacak. Kişi başı milli gelir 25 bin dolara çıkacak.” Başlık gayet normal… Koltuğu kaptırmamak için bugün daha fazla hayal satmak zorundalar. Haberi var mı kaç lira yapıyor 25 bin dolar? Dört kişilik bir aile yılda 460 bin lira indirecek cebe! İnanan olur diye yazıyor. Kırk defa yazınca inanan da çıkıyor. ÜÇÜN İKİSİ Star Gazetesi’nde köşe sahibi… Afrin’e nasıl “girildiyse” piyasaya da öyle “dalınır…” diye başlamış. Belli ki ekonomiden hiç nasibini almamış. Yazının gerisi Erdoğan güzellemesi… Dâhiyane fikir! Hemen yarın gel, piyasalara dalmaya başla. Aman geç kalma! Hatta kahveden adam topla. Ya, madem bu kadar kolay, “neden daha önce dalmadınız” diye sorarlarsa? Sonuçta Erdoğan’da; “Elinde silahı, bombası olan teröristle elinde doları, Eurosu, faizi olan terörist arasında amaç bakımından hiçbir fark yoktur” demişti. Aynı Afrin gibi değil mi? * * * Hele elinde biraz dolar, bir miktar Euro ve eser miktarda Sterlin varsa molotof kokteyli için gereken malzemeler ile eyleme hazır demektir. Çok dikkatli olmak gerekir. Ha Tahtakale, ha Kandil… Piyasa deyip geçme, aklını alır. İster Amerika ol, ister Avrupa… Kim olduğuna bakmaz fena cezalandırır. Kuruş gelmez, olan gider, bir anda koca ülkeyi batırır. 1992’de İngiltere didişeyim dedi, bir gecede 27 milyar sterlin kaybetti. 2008’de Amerika gitti, geldi. Amerika 11 Rus’a ceza verdi. Rusya piyasa ile itişti. 300 milyar doları üç haftada eritti! ÜÇÜN ÜÇÜ CNN Türk’de çıkan sözde uzman… Moderatör Ahmet Hakan… Konuk; “Türkiye’deki reel dolar kuru 4.58 değil. İngiltere’den bazı fonların 4.25, 4.30 üzerinden tayin edildiğini biliyoruz!” dedi. Avukatmış… Hukuku halletmiş, ekonomiye merak salmış. İyi; “Aslında dolar diye bir para birimi yok… Bunların hepsi algı operasyonu! Amerika da yok… Dünya düz…” demedi. Gir bir bankaya, bakalım kaçtan satıyorlar sana? “Ama İngiltere’de bazı fonlar” diye anlatırsın soran olursa! Ekonomi Bakanı da kurdaki yükselişi kabul etmemişti. Bak bir dolar 4.60’ı bile geçti. Peki, 4.25’e inse normal mi? Sence dolar mı sadece? Her para birimi karşısında değer kaybediyor TL… Tamam, doları 4.25 kabul ettin. Euro’yu kaçtan sayacaksın? Yen’i Sterlin’i geçtim, Sırp Dinarı’nı, Kazakistan Tengesi’ni, Kenya Şilini’ni, Malezya Ringiti’ni ne yapacaksın? Aslında TL iyi de çevresi kötü diye mi savunacaksın?','24/05/2018', ?
'19 Mayıs ruhunu anlamak','Sözcü','SİNAN MEYDAN','Bu topraklarda bu güne kadar atılan hiçbir adım, Atatürk’ün 19 Mayıs 1919’da Samsun’a ayak basarken attığı o adım kadar ”kurtarıcı” olmadı. Emperyalizme karşı “tam bağımsızlık”, saraya/sultana karşı “milli egemenlik” mücadelesi o ilk adımla başladı. Sonunda Türk milleti iki kere kurtuldu. Sürekli “yerli ve milli” olmaktan söz edip de büyük bir tutarsızlıkla milli bayramların coşkusunu azaltmak isteyenlere inat, iki gün önce 19 Mayıs Atatürk’ü Anma Gençlik ve Spor Bayramı’nı yine coşkuyla kutladık. 19 Mayıs 1919’da Samsun’a çıkan Atatürk, 7 yıldır aralıksız savaşmak zorunda kalmış, varını yoğunu kaybetmiş, dahası elinde kalan toprakları işgal edilmiş yorgun, yoksul bir halkı “Ya istiklal ya ölüm” parolasıyla ayağa kaldırmayı başardı. Peki, ama Atatürk bunu nasıl başardı? Atatürk, Nutuk’un daha ilk sayfalarında, 19 Mayıs 1919’da Samsun’a çıkarken gördüğü o korkunç manzarayı “Genel Durum ve Görünüş” başlığı altında şöyle anlatıyor: “Osmanlı Devleti’nin içinde bulunduğu topluluk genel savaşta yenilmiş, koşulları ağır bir ateşkes antlaşması imzalanmış, büyük savaşın uzun yılları boyunca millet yorgun ve yoksul bir durumda. Milleti ve ülkeyi genel savaşa sürükleyenler kendi yaşamlarının kaygısına düşerek yurttan kaçmışlar. Vahdettin soysuzlaşmış, kendini ve yalnız tahtını koruyabileceğini umduğu alçakça önlemler araştırmakta. Damat Ferit Paşa’nın başkanlığındaki hükümet güçsüz, onursuz, korkak; yalnız padişahın isteklerine uymuş, onunla birlikte kendini koruyabilecek herhangi bir duruma boyun eğmiş. Orduların elinden silahları ve cephanesi alınmış ve alınmakta. İtilaf devletleri, ateşkes antlaşması hükümlerine uymayı gerekli görmüyorlar.” Atatürk bu satırların devamında İstanbul ve Anadolu’nun pek çok yerinin İngiliz, Fransız, İtalyan ve Yunan işgali altında olduğunu, bundan başka ülkenin dört bucağındaki Hristiyan azınlıkların devletin çökmesi için çalıştıklarını belirtiyor. Böylece öncelikle son derece gerçekçi bir durum tespiti yapıyor. Osmanlı Devleti’nin kalan topraklarının her taraftan çepeçevre kuşatıldığı, işgal edildiği, bölünüp parçalanmaya çalışıldığı o günlerde yurtsever zihinler bu büyük felakete bir “kurtuluş yolu” arıyordu. Atatürk, yine Nutuk’ta “kurtuluş yolu” arayan o “yurtsever zihinlerin” çaresizliğini de şöyle anlatıyor: “Düşman devletler, Osmanlı Devleti’ne ve ülkesine maddi ve manevi bakımdan saldırmışlar, padişah ve halife olan kişi (Vahdettin), hayat ve rahatını kurtarabilecek çareden başka bir şey düşünmüyor. Hükümeti de aynı durumda… Farkında olmadığı halde başsız kalmış olan ulus, karanlık ve belirsizlik içinde olup bitecekleri bekliyor. Felaketin korkunçluğunu ve ağırlığını anlamaya başlayanlar bulundukları çevreye ve sezebildikleri etkilere göre kurtuluş çaresi saydıkları yollara başvuruyorlar… Ordu, adı var kendi yok bir durumda. Komutanlar ve subaylar genel savaş boyunca sıkıntı ve güçlüklerle yorgun düşmüş, yurdun parçalanmakta olduğunu görmekle yürekleri kan ağlıyor; gözleri önünde derinleşen karanlık felaket uçurumunun kıyısında, kafaları çıkar yol, kurtuluş yolu aramakta…” Ancak o zor koşullarda “kurtuluştan”, “bağımsızlıktan” söz edenlere de iyi gözle bakılmıyor. Bu tür insanlar, “çılgın”, “maceracı” olarak görülüyor. Atatürk, Nutuk’ta, “kurtuluş yolu” arayanların da “padişahsız, halifesiz” bir kurtuluş düşünemediklerini, “kendilerinden önce yüce halifeliğin ve padişahlığın kurtuluşunu” amaçladıklarını, buna karşı çıkanları ise “dinsiz, vatansız, hain” ilan etmeye hazır olduklarını belirtiyor. Ayrıca, “kurtuluş yolu” arayanların İngiltere, Fransa ve İtalya gibi “büyük devletleri gücendirmemek” ilkesini esas aldıklarını, bu ülkelere karşı mücadele etmeyi “mantıksızlık ve ahlaksızlık” olarak gördüklerini ifade ediyor. Atatürk Nutuk’ta, “Düşünülen Kurtuluş Çareleri Başlığı” altında Mondros Ateşkes Antlaşması sonrasında bulunan üç farklı “kurtuluş çaresini” şöyle sıralıyor: 1- İngiltere korumasını istemek, 2- Amerikan mandasını istemek, 3- Bölgesel kurutuluş çarelerine başvurmak… Atatürk’e göre bu kararlar “çürük” ve “temelsiz” mantıklara dayanıyordu ve “gerçekçi” değildi. Çünkü kurtarılmaktan söz edilen Osmanlı Devleti, siyasi ömrünü tamamlayıp tamamen çökmüş, parçalanmıştı. “Ortada bir avuç Türk’ün barındığı bir ata yurdu kalmıştı.” Emperyalistlerin amacı onu da paylaşmaktan ibaretti. Ortada ne bir devlet, ne bir hükümet, ne bir padişah vardı. Atatürk’ün tabiriyle “Osmanlı Devleti, onun bağımsızlığı, padişah, halife, hükümet, anlamını yitirmiş birtakım boş sözlerdi.” “Ben bu kararların hiçbirini yerinde bulmadım” diyen Atatürk, her üç kurtuluş çaresinin de ülkeyi gerçek kurtuluşa ulaştırmayacağını belirttikten sonra “O halde ciddi ve gerçek karar ne olabilirdi?” diye sorup kendi kararını şöyle açıklıyor: “Efendiler bu durum karşısında bir tek karar vardı. O da hâkimiyet-i milliyeye (millet egemenliğine) dayanan bilakaydüşart müstakil (tam bağımsız) yeni bir Türk devleti kurmak.” “İşte daha İstanbul’dan çıkmadan önce düşündüğümüz ve Samsun’da Anadolu topraklarına ayak basar basmaz uygulamaya başladığımız karar bu karar olmuştur.” Atatürk’ün bu kararı, her şeyden önce akılcıydı, gerçekçiydi, onurluydu. O, ne yıkılmış bir imparatorluğu, ne o imparatorluğun başındaki kukla sultan/halifeyi kurtarma hayali kuruyor, ne de İngiliz veya Amerikan bayrağı altında onursuzca yaşamayı kabul ediyordu. O, saraya/sultana veya eli kanlı emperyalizme değil, bağrından çıktığı Türk Milleti’ne güveniyordu. Bu güveninin, o günlerde gerçekçi bir temeli de vardı: Anadolu işgal edilmeye başladığında milletin bir kısmı, padişahın/halifenin ağzına bakmadan, işgallere karşı harekete geçmiş, kendi kendine yerel kongreler düzenleyip, direniş mitingleri yapmaya başlamıştı. Böylece yüzyıllar sonra ilk kez millet kendi kaderini kendi eline almaya teşebbüs etmişti. Bunu erken fark eden Atatürk, eğer bu dağınık milli direnişi derleyip toparlayabilirse buradan “milli egemenliği” esas alan “tam bağımsız” bir Türk devleti çıkarabileceğini görmüştü. Atatürk, Türk Milleti’ni çok iyi tanıyordu. Bu milletin esir yaşamaktansa onurluca ölmeyi tercih edeceğini biliyordu. Nutuk’ta, o günlerde “en sağlam düşünüş ve mantığın” ya istiklal ya ölüm olduğunu şöyle açıklıyor: “Temel ilke Türk Milleti’nin onurlu ve şerefli bir millet olarak yaşamasıdır. Bu ancak tam bağımsız olmakla sağlanabilir. Ne kadar zengin ve bolluk içinde olursa olsun, bağımsızlıktan yoksun bir millet, uygar insanlık karşısında uşak durumunda kalmaktan öteye gidemez. Yabancı bir devletin koruyuculuğunu ve kollayıcılığını istemek, insanlık niteliklerinden yoksunluğu, güçsüzlüğü ve miskinliği açığa vurmaktan başka bir şey değildir. Gerçekten bu aşağılık duruma düşmemiş olanların isteyerek başlarına yabancı bir efendi getirmeleri hiç düşünülemez. Oysa Türk’ün onuru, kendine güveni, yetenekleri çok yüksek ve büyüktür.  Böyle bir millet esir yaşamaktansa mahvolsun daha iyidir. Öyleyse ‘Ya istiklal ya ölüm’. İşte halas-ı hakiki (gerçek kurtuluş) isteyenlerin parolası bu olacaktır.” Atatürk daha sonra milli egemenlik için saltanata ve hilafete son verdiğini anlatıyor. Osmanlı saltanatını sürdürmeye çalışmanın Türk Milleti’ne yapılacak en büyük kötülük olduğunu belirterek şöyle diyor: “Artık vatanla, milletle hiçbir vicdan ve düşünce bağı kalmamış bir sürü delinin devlet ve millet bağımsızlığının ve onurunun koruyucusu durumunda bulundurulması nasıl uygun görülebilirdi? Halifeliğin durumuna gelince, bunun ilim ve tekniğin ışığa boğduğu gerçek uygarlık dünyasında gülünç sayılmaktan başka bir durumu kalmış mıydı?” Demem o ki, Atatürk’ün, 19 Mayıs 1919’da Samsun’a ayak basmasıyla başlayan kurtuluş hareketi, emperyalizme karşı “tam bağımsızlık”, saraya/sultana karşı “milli egemenlik” mücadelesi olarak formüle edilebilecek iki yönlü bir kurtuluş hareketiydi. Atatürk, Milli Mücadele sırasında bu iki yönlü kurtuluş hareketini çok dikkatle yürüttü. Nutuk’taki ifadeleriyle, kurtuluş için, “ilkin İtilaf devletlerine karşı düşmanlık durumuna girilmeyecekti; sonra da padişah ve halifeye canla başla bağlı ve sadık kalmak temel koşul olacaktı.” Gerçekten de İtilaf devletlerini doğrudan doğruya karşısına almadı, bir taraftan İtilaf devletlerinin aralarındaki çıkar çatışmalarından yararlandı, diğer taraftan Sovyet Rusya, Afganistan, Hindistan vb ülkelerle emperyalizm karşıtı bir “mazlum milletler cephesi” kurdu. Emperyalistlerin askeri gücü durumundaki Yunan ordusunu yenmeye odaklandı. Mücadele boyunca strateji gereği saraya/sultana karşı saygılı bir dil kullandı. Padişahın ihanetini bilmesine karşın yeri ve zamanı gelinceye kadar, padişahı/halifeyi karşısına almadı; hatta amacının aynı zamanda padişahı/halifeyi kurtarmak olduğunu söyledi. Cumhuriyete doğru adımlar atarken asla cumhuriyetten söz etmedi. Yine Nutuk’taki ifadeleriyle cumhuriyeti vicdanında “milli bir sır” olarak sakladı. Atatürk, 19 Mayıs 1919’da Anadolu’ya geçip, “sine-i millette bir ferdi mücahit gibi” mücadeleye atılıncaya kadar işgal İstanbul’unda tam 6 ay boyunca (13 Kasım 1918-16 Mayıs 1919) her kapıyı zorladı: Siyasi partilerle, asker, sivil tüm yurtseverlerle, yakın silah arkadaşlarıyla, sadrazamla, Harbiye, Bahriye, Dâhiliye Nazırlarıyla, eski İttihatçılarla ve padişahla görüştü. Önce mevcut yapı içinde ülkeyi kurtarmak istedi. Milli bir hükümet kurulmasını, hatta bu hükümette genelkurmay başkanı olmayı bile düşündü. Bu yolda çalışmalar yaptı. Fakat bütün bu girişimleri sonunda İstanbul’da kalarak kurtuluşun mümkün olmadığını görünce kendi ifadesiyle “İstanbul surlarının dışına çıkıp” Anadolu’ya geçmeye karar verdi. “İstanbul surlarının dışına çıkmak” padişahtan, sadrazamdan, mevcut siyasi partilerden umudu kesip Anadolu’ya geçmek, doğrudan doğruya halka gitmek, hiçbir ayrım yapmadan herkese ulaşmak ve halkta bir kurtuluş inancı yaratmak demekti. Önce gizli yollarla Anadolu’ya geçmek için bir plan yaptı. Gebze-Kocaeli yolu üzerinden Anadolu’ya geçecekti. Ancak tam da o günlerde İngilizlerin isteği ile, Anadolu’da düzeni sağlamak için ordu müfettişlikleri kurulduğunu öğrendi. Hükümet, apar topar, Samsun’a gönderecek bir müfettiş ararken Atatürk, asker-sivil nüfuzlu arkadaşlarını devreye sokarak 9. Ordu Müfettişliği görevinin kendisine verilmesini sağladı. (Ayrıntılar için benim “Parola Nuh-Atatürk’ün Gizli Kurtuluş Planları” adlı kitabıma bakınız.) Atatürk’ü Anadolu’ya gönderenlerin (hükümetin ve padişahın) Atatürk’e verdikleri resmi görev, Anadolu’daki direnişleri önlemek, dağıtılmamış orduları dağıtmak, şuralara engel olmak ve halkın elindeki silahları toplamaktı. Atatürk, 19 Mayıs 1919’da Anadolu’ya geçer geçmez, kendisine verilen görevin tam tersine, kendi kurtuluş planlarını (emperyalizme karşı bağımsızlık, saraya/sultana karşı milli egemenlik) uygulamaya başladı: Mitingler düzenledi, genelgeler yayımladı, kongreler topladı. Milleti harekete geçirdi. Anadolu ve Trakya’daki dağınık direniş hareketlerini derleyip toparlayıp teşkilatlandırdı. Atatürk’ün Anadolu’daki direniş çalışmaları doğal olarak İngilizleri rahatsız etti. İngilizler Atatürk’ün İstanbul’a geri çağrılmasını istediler. Padişah Vahdettin hemen Atatürk’ü İstanbul’a geri çağırdı, gelmeyince görevden aldı. Yetmedi! Atatürk’ün emirlerinin dinlenmemesi, telgraflarının çekilmemesi için asker-sivil yetkililere emir verdi. Yetmedi! Atatürk ve silah arkadaşlarının idam kararlarını ve “katli vaciptir” diyen ihanet fetvalarını onayladı. Yetmedi! Atatürk’ün rütbelerini, nişanlarını söktü. Yetmedi! Atatürk’ün ve Kuvayı Milliyecilerin üstüne Hilafet Ordusu (Kuvayı İnzibatiye) gönderdi. Prof. Dr. Sina Akşin’in ifadesiyle Vahdettin Anadolu’da iç savaş başlattı. Kardeşi kardeşe kırdırdı. Atatürk, o yokluk, yoksulluk, perişanlık ve umutsuzluk içinde gücünü “davasının haklılığından” alıyordu.  Milli Mücadele’yi “hak ve hakikat mücadelesi” olarak tanımlıyordu. 1919’da Erzurum’da şöyle demişti: “Bu millet hiçbir zaman, bir hain padişahın, bir Rahip Frew’un, bir Sait Molla’nın esiri, eğlencesi olamaz. Cihanı başlarına toplasınlar da gelsinler: İş kalabalıkta değil hak ve hakikattedir. Hak ve hakikat ve millet rehberimizdir. Mutlaka biz muvaffak olacağız.” (Mazhar Müfit Kansu, Erzurum’dan Ölümüne Kadar Atatürk’le Beraber, C. 2, s. 480.) Yine 1919’da “Herhalde âlemde hak vardır ve hak kuvvetin üstündedir” demişti. Milli Mücadele’yi başından sonuna kadar meşru bir hak mücadelesi olarak yürüttü. İşgallere karşı başlayan hak ve hukuk direnişine Müdafaa-i Hukuk adının verilmesi boşuna değildi. Atatürk, gerçek bir hak savaşçısıydı: 1- Emperyalizme karşı tam bağımsızlık hakkı, 2- Saraya/sultana karşı milli egemenlik hakkı, 3- Cehalete, bağnazlığa karşı uygarlık/çağdaşlık hakkı için mücadele etti. Atatürk’ün 19 Mayıs 1919’da Samsun’a çıkmasıyla aslında bu toprakların en büyük hak ve hukuk mücadelesi başladı. Yaşasın tam bağımsızlık, yaşasın milli egemenlik; yaşasın 19 Mayıs ruhu…','24/05/2018', ?
'Geleneksiz muhafazakârlar ve yeniyetmeler!','Sözcü','AYŞE SUCU','Binanın ayakta durabilmesi için sağlam bir temel şarttır. Aksi takdirde olacakları düşünmeye gerek yok. Nice depremler atlatmış bir ülkeyiz, çok enkazlar gördük, nicesini doğrulttuk; öyle görünüyor ki daha çok işimiz var. Toplumlar, anayasalar gibi yazılı kodlarla işledikleri kadar, yazılı olmayan kodlarla da işlerler, özellikle de kurumlar böyledir. Örneğin üniversitelerin kürsü geleneği ya da yuvarlak masa etrafında yapılan tartışmalar yeni fikirlerin doğması veya eski bilgilerin gelecek nesillere aktarılması için vazgeçilmez mekanizmalardır. Hukuk ise başka bir örnektir; yasa yapmak, ister Roma hukuku olsun, ister İslam fıkhı olsun bir geleneğe, başka bir deyişle bilgi birikimine ve bunun aktarılmasına bağlıdır. Diğer bir örnek ise Hariciye geleneğidir, kökü eski İran’dan Roma’ya kadar uzanan diplomasi tarihinin özü Hariciye çalışanlarınca temsil edilir, edilirdi. Evrak yazımından kişilere, mertebelerince nasıl hitap edileceğine, görgü kurallarından dil öğrenimine kadar koskoca bir bilgi birikiminin, oldukça muhafazakâr bir şekilde, nesilden nesile aktarılması, hariciyenin rahle-i tedrisatından geçerek sağlanabilirdi. Öyle ki; bu öğrenim sürecinden geçenler zamanla devletlerin dış politikasının işleyişinin künhüne varırlar ve politika inşa süreçlerinde hayati kararlara imza atarlar, atarlardı. GELENEĞİN GÜCÜ Ancak böylesi bir birikimin aktığı yerlerde bir geleneğin varlığından söz edilebilir ve yine ancak bu birikimin, amansız bir şekilde savunulduğu yerlerde muhafazakârlıktan bahsedilebilir. Kısacası, yüzyıllar içinde inşa edilmiş gelenekler, kurumları sözcüğün tam manası ile kurumsallaştıran dayanaklardır. Geleneğin yıkılması ise kurumun da çöküşü demektir. Muhafazakârlık, ‘yeni’ söylemi ve propagandası ile kolay kolay yan yana gelmez, tarihsel olarak gelemez. Muhafazakâr olan kişi, kurumun ve kurumsallaşmanın değerini iyi bilir. Teamüllere, yazılı olmayan kurallara bağlıdır, bunları bilmese de bir bilene danışır. Bunun, asırlarca harcanan ortaklaşa bir emeğin ürünü olduğunun farkındadır. Nihayetinde oluşan külliyat ise özü itibarıyla tek tek parçalarının toplam değerinden çok daha fazlasıdır. Bu birikimin yitip gitmesi, telafi edilemez yaralara yol açar. Toplumlar böylesi kan kayıplarından çok çekmiştir. GELENEKSİZLİĞİN SEFALETİ Hal böyle iken, son zamanlarda gördüğümüz manzara ise şöyle: KHK devletine dönüşmüş bir korku imparatorluğu. Kimin her an ne ile suçlanacağı belli değil. Üniversiteler baskı altında. Öğrencilerse, hocalarından öğrenebilecekleri bilgi birikiminden, yani gelenekten koparılmakta. Hukukta da durum maalesef benzer. Yılların anlı şanlı isimleri köşelerine hapsedilmişken, kendi başına karar almaktan aciz isimler, ülkede adalet dağıtmaya soyunmuşlar, vaziyet ortada. Bilgi birikiminden yoksun, müspet hukuk geleneğinden bihaber isimler, sabahın kör saati kimlerin evine baskınlar yapmadı ki bu memlekette. Şimdi o baskın görenlerin yeri de belli, baskın emrini verenlerin de. Daha ne diyeyim. Dış işlerinden, yani hariciyeden hiç bahsetmeyeceğim. Yeni Osmanlıcılık ideolojisi ile Ortadoğu’daki Arap Baharı trenine, önüne ardına bakmaksızın hırsla binenler şimdi o bataklıktan nasıl çıkılır, kapalı kapılar arkasında hesap yapmakta. Stratejinin boylarını aşan derinliğinde ancak hamaset hikâyeleri anlatılmakta şimdi. Oysa Süleyman Şah Türbesi’nin IŞİD’in önünden apar topar kaçırılışı da Musul Konsolosluğu’na yapılan baskın da Irak ve Suriye’de bu boşluğu fırsat bilip hâkim güç haline gelen terör yapılanmaları da hafızalarımızda. YENİ YETMELER VE HAMASET Geleneğin ve kurumların olmadığı yeniyetme yapılarda hâkim eğilim hamasettir. Boş lafla yapılan, içi kof kahramanlık da denebilir buna. Alabildiğine kibir, alabildiğine hezeyan. Sözlük karşılıkları da aşağı yukarı böyledir, geleneğin karşısında hep yeni yetmeler vardır; geleneğe intibak edemedikleri için, bilgi birikimini küçümsedikleri için. Böyle yeni, yenici yapılar, geleneği yıkmakta da adeta yarış içindedirler. Önce siyasetin kurumları siyasete kurban edilir, anayasa artık sadece bir metindir, Anayasa Mahkemesi ise sadece bir bina, adalet sadece belirli bir zümreye hizmet etme aracı haline dönüştürülür; aksi takdirde hukuk darbesi gibi teraneler medyada dillendirilir, medyanın üzerinde artık siyasetin gölgesi hâkimdir, sonra sivil toplum susturulur, ardından üniversiteler ve gitgide devletin tüm diğer köklü kurumları ve gelenekleri. Sözü daha fazla uzatmaya gerek yok. Siz gelin, önümüzdeki seçimlerde geleneği yıkanlarla, onu yeniden inşa edecekler arasında adil bir hükme varın.','24/05/2018', ?
'Söyleşi','Sözcü','YEKTA GÜNGÖR ÖZDEN','Yaşam, hem derstir, hem derslik (dershane)tir. İnsanın karşılaştığı olaylar, katılması ve kaçınması gereken konulara ilişkin birer deneyim kazanımıdır. Bu kapsamda en yararlı olanı da kimlere nasıl güvenileceğini, kendinizi nasıl tanıtacağınızı, savların ve savunmaların kanıtlarını nasıl seçeceğinizi öğrenmenizdir. Siyasal nedenlerle karşılaşılan olumsuzluklar, haksızlıklar, hukuksuzluklar, adaletsizlikler, çirkinlikler, kötü ilgililerin, sorumsuz sorumluların tutum ve davranışlarıyla artmış, insanlık nitelikleri ve gereklerinde izlenen yıkımlar çok üzücü ve düşündürücü olmuştur. Günümüz iktidarının eski Fetö ilişkilerinin neden olduğu katlanılmaz durumları yaşayanlardan biri de önceki Adalet Bakanlarından M.Seyfi OKTAY’dır. Başına gelenlerin bir bölümünü biliyordum. Ama sekiz yıl süren suçlama konusu yapay dâvanın aşamalarıyla kimlerin kendisiyle uğraştığının ayrıntılarını bilmiyordum. Anayasa Mahkemesi’ne taşıdığı dâvaları, Bakanlığı sırasında yararlı çalışmalarını, gerçek hukuk devleti ve hukukun üstünlüğü için çabalarının yakından tanığı olarak, eleştirilse bile, suçlanacak bir davranışının olduğu görüşüne asla katılamam. “Ergenekon terör örgütünün yargı ayağının çete reisi” suçlaması, insan yaşamını hiçe sayan, kişiliğe, onura, konuma, ada, sıfata düşmanca saldırı niteliğinde bir kalkışmadır. 28 yıl hapis istemi, ölçünün ne kadar kaçırıldığının, kötü amacın nasıl belirgin olduğunun kanıtıdır. Bu durumlardan, Fetö’yle ilişkisi belirgin, yakınlıklarını değişik zamanlarda sık sık açıklayan günümüz iktidar ilgilileri de sorumludur. Evinde, bürosunda, yazlığında, kitaplığında saatler süren araştırmaların ağırlığı da ayrı, gözaltında tutulmasının gereksizliği de. İktidarcıların Fetö ilişkisi için hiçbir soruşturma yapılmadı. Bay RTE’ın onlara ilişkin olumlu sözleri unutulmadı. NELER NELER Gizli aygıtlarla dinlemeler, gereksiz izlemeler, çalışma notlarına elkoymalar baskının ağırlığını anlatmaktadır. Meslektaşım olarak görüştüğüm OKTAY’dan ayrıntılarını son söyleşimizde dinlediğim zaman bir hukukçu olarak derin üzüntü duydum. Yurtdışına kaçan iktidar kul-kölesi eski savcı ve yargıçların yüzkarası tutumları gerçekten çok utandırıcı olduğu kadar bunlara özel taşıtlar veren, bunları kullanıp koruyanlar da suçlu ve sorumludur. Parti görevlisi iken hazırladığı tasarılar, Bakan iken yasalaşan tasarıları (1991-1994), bu dönemde Anayasa Mahkemesi’ne taşıdığı onlarca dâva, demokratik devrim projesi, ilgililerin bilgisi içindedir. Özellikle lâiklik ve gericiliğe karşı tutum ve davranışıyla iyi anılar ve iyi izler bırakmıştır. İşkence sayılacak baskıları göğüslemiş, dâva sonunda aklanarak hakkı olan esenliğe ve aydınlığa kavuşmuştur. Savunmasıyla, 2017’de Almanya’da yaptığı ayrıntılı ve beğeni toplayan konuşmasının başta siyasetçiler, hukukçular için çok yararlı olacağı görüşündeyim. KIVANÇ VEREN ÖDÜL Ankara Barosu, Türkiye Barolar Birliği ve Tiyatro Eleştirmenleri Birliği önceki başkanlarından, önceki Çalışma Bakanlarından Avukat Ömer Atilâ SAV’a Tiyatro Eleştirmenleri Birliği’nce 3 Mayıs 2018 günü 2018 TEB Ankara Onur Ödülü verilmiştir. Hukuk alanındaki seçkinliğiyle tiyatro eleştirmenliğini yıllardır süren, şimdilerde Türk Hukuk Kurumu’nda Türk Hukuk Lügâtı’nın yenilenme çalışmaları kuruluna başkanlık yapan Sayın SAV’ı içtenlikle kutluyoruz. Günümüzün çalkantılı ve çelişkili ortamında bu tür sıcak yaklaşımlar ve değerbilirlikler, üzüntüleri, güçlükleri azaltmaya yaradığı için önemseniyor. Anlayışlı yaklaşım sahiplerini de kutluyoruz. İyi örnekler arttıkça, kötü örnekler azalacaktır. BİLİM ETKİNLİĞİ Ankara Üniversiteliler Derneği’nin konferanslar dizisinde 9/5/2018 günü Dr. Nusret ARTIK’ın “Tüm Yönleriyle Gıdalar” konuşması yararlı bilgiler kazandırdı, ilgiyle karşılandı. Ankara Üniversitesi Tıp Fakültesi Ruh Sağlığı ve Hastalıkları Anabilim Dalı ile Türkiye Ruh Sağlığı ve Tedavi Vakfı’nın ortaklaşa düzenlediği “Adlî ve Psikiyatrik Yönleri ile Cinsel Suçlar” konulu panel, Vakıf Başkanı Prof. Dr. Coşkun ŞARMAN ile Fakülte Dekanı Prof. Dr. Gülfem Elif ÇELİK’in açış konuşmalarıyla başladı. Prof. Dr. Gürol CANTÜRK, Prof. Dr. Ülkü GÜRIŞlK, Doç. Dr. Ertan KAHRAMANOĞLU ve Doç. Dr. Hasan KARAMAN’ın konuştukları paneli Prof. Dr. Bedriye ÖNCÜ ÇETÎNKAYA yönetti. Çok yararlı konuşmaların yapıldığı, eleştiri, öneri ve beklentilerin açıklandığı panel ilgiyle izlendi ve kutlandı.','24/05/2018', ?
'Seçim sürprizi Kandil mi?','Sözcü','ZEYNEP GÜRCANLI','Türkiye, 24 Haziran’daki seçime kilitlenmiş durumda. Cumhurbaşkanı adaylarının vaatleri, ekonomik krizin seçime etkisi, seçim ittifaklarının liste pazarlıkları derken, etrafa bakmayı unuttuk. Oysa Türkiye’nin yanıbaşında, Irak’ta çok önemli gelişmeler yaşanıyor. Irak’ta geçen hafta seçimler yapıldı. Ancak hükümetin kim tarafından kurulacağı belli değil. “Saddam sonrasında bir Irak geleneği” olarak, Irak’ta pek çok değişik siyasi unsurun yapacağı hükümet pazarlıklarının haftalarca, hatta aylarca sürmesi bekleniyor. Irak’ta seçimlerden bağımsız, bir başka süreç daha yaşanıyor: Yapılacağı, başta Cumhurbaşkanı Recep Tayyip Erdoğan olmak üzere, tüm AKP’liler tarafından neredeyse megafonla dünyaya ilan edilen Suriye’deki Fırat Kalkanı ve Zeytin Dalı operasyonlarından farklı olarak, Türk Ordusu kuzey Irak’ta mart ayından bu yana sessiz sedasız bir operasyon gerçekleştiriyor. Türk basınında kendisine pek yer bulmayan operasyona, dünya basını daha şimdiden “Dicle Kalkanı” adını koymuş durumda. Operasyon kapsamında, özellikle Arap medyasında TSK unsurlarının Kuzey Irak’ta Sidakan’a kadar ilerlediklerine -Irak içinde yaklaşık 20 kilometre kadar-, bölgedeki askeri üsleri güçlendirip, yeni üsler oluşturduklarına ilişkin haberler geniş yer tutuyor. Sidekan’ın özelliği, Irak içinde PKK terör örgütünün ana karargahlarından biri konumundaki Kandil’e çok yakın olması. Bu çerçevede, TSK’nın Kuzey Irak’taki terör unsurlarını etkisiz hale getirmek için seçtiği zamanlama da son derece başarılı. Irak, seçim sonrası hükümet kurma telaşında. Dolayısıyla, TSK’nın terör unsurlarına karşı giriştiği mücadeleye Bağdat’tan öyle etkili ve yüksek ses gelme olasılığı pek yok. İsrail de başkentini Kudüs’e taşımakla meşgul. ABD’nin ise şu aşamada TSK’nın terörle mücadele kapsamında Irak’taki PKK unsurlarına karşı operasyonuna yüksek perdeden karşı çıkma şansı da pek olası görünmüyor. Buna bir de AKP’li yetkililerin son dönemde Membiç konusunda ABD’ye yönelik sert eleştirileri bir tarafa koymasını da ekleyin. Arap medyasında bugünlerde en çok sorulan soru şu; Acaba AKP ve MHP cephesinin, 2019’daki seçimleri erkene alma kararının ardında, TSK’nın Kuzey Irak’ta sessiz sedasız ve başarıyla yürüttüğü bu operasyon da etkili oldu mu? Acaba Türkiye’deki seçimlerden hemen önce Kandil’de Türk Bayrağı’nın dalgalandığı bir fotoğraf görmemiz mümkün olur mu? PKK’nın siyasi kanadı resmen Irak Meclisi’nde Irak’taki seçimlerde Türkiye’yi ilgilendiren bir başka önemli gelişme daha var: PKK terör örgütünün Irak’taki siyasi kolu, ilk kez Irak Meclisi’ne vekil sokmayı başardı. Terör örgütü, 2014 yılında Süleymaniye’de bir siyasi yapı oluşturup, adını da “Kürdistan Sivil toplum hareketi” -Tavgara Azadi- koymuştu. Suriye’de PKK’nın siyasi kolu gibi yapılanan PYD’nin benzeri bu oluşum, Irak seçimlerine de “Yeni Nesil listesinden” girdi. Ve Süleymaniye’den Irak Parlamentosu’na bir vekil sokmayı başardı. Terör örgütünün Irak’taki siyasi kolu Tavgara Azadi’nin “eş başkanlığını” da yapan Yusra Rajad, seçilir seçilmez de PKK terör örgütünün İmralı’daki elebaşını anan bir konuşma yaptı. Biz Türkiye’de seçim telaşı yaşarken, PKK terör örgütü Suriye’de yaptığının bir benzerini de Irak’ta yapmak için ilk adımları atıyor. Gazetecilik tarihe not düşmektir; Irak’ta yaşananlar, şu ya da bu partinin başarısına endekslenemeyecek kadar ciddi…','24/05/2018', ?
'Sen istiyor elektrikli…(1)','Sözcü','METİN KÖKLÜÇINAR','“Türk halkı elektrikli araç istiyor” Hatta bunun için çıldırıyor (!)… “Ülkemizde elektrikli araç sayısı 4 yıl içinde 56 kat artarak 140 bine, şarj istasyonu sayısı da 5 yılda 35 kat artışla 14 bine ulaşacak” deniyor. Bu büyük eksiklik tamamlanırsa tüm dertlerden de kurtulmuş olacağız! “Araç sahibi veya 2 yıl içinde araç satın almayı planlayan 600 kişi” ile gerçekleştirilen araştırma, “Her 10 kişiden 8’inin elektrikli aracı bildiğini, bilenlerin yüzde 80’inin, bilmeyenlerin ise yüzde 65’inin elektrikli araç satın almayı düşünebileceğini ortaya koydu”ğunu söylüyor… Öylesine kıvrak bir yaklaşım ki inanın kendilerini kutluyorum…… İlki, 600 kişiden kaçı sürücü bilmek isterdim. Hem araç (!) kullanıp hem de elektriklisinin varlığından bile haberi olmayan bu 10 kişiden 2’sini gerçekten merak ediyorum…… Gelelim ikincisine.… Farkındaysanız ‘elektrikli araç’ geçiyor.… Türk Dil Kurumu; ‘Bir iş yapmakta veya sonuçlandırmakta gücünden yararlanılan nesne, taşıt, vasıta’ diyor. Buraya kadar siz ne anlamıştınız? Otomobil mi? Hayır…… Araç, araç (!) Devam ediyor…… “Elektrikli araç satın alma tercih sebepleri arasında; bu araçların düşük maliyetli, tasarruflu ve çevre dostu olması gibi nedenler ön plana çıkıyor.” Alın bir kıvraklık daha: ‘Düşük maliyetli, tasarruflu’ Satın alırken mi, kullanım süresince mi, kimin bütçesine göre? Devam edeceğim ama merak ettiyseniz söyleyelim, bu araştırma, 10 ayrı dünya sıralamasının en az 2’sinde ilk 500’e girebilen bir üniversiteden… Bir başkasına bakalım. * * * 2018 küresel otomotiv araştırması Türkiye sonuçlarından;… “Dizel tercih etmeyeceğini belirten Türk tüketicilerin yüzde 33’ü tamamen elektrikli, yüzde 30’u ise benzinli almaktan yana.” Sanırsın zorla aldırdılar onlara dizeli. Malum Türkiye’de benzinli ve elektrikliler hem satın alırken hem de kullanırken dizelden daha pahalı ya, mecburen dizel almışlar…… Öte yandan “Türk tüketicilerin yüzde 41’inin ilk endişesi ise aracı şarj etmek”  ve “Türkiye’de tüketicilerin yüzde 90’ı elektrikli araç alacak olursa; uygun bir elektrik tedarik sözleşmesi sunmak, şarj etme ünitesini kurmak, seyir halinde hızlı şarj mekanizmaları sunmak gibi şarjla ilgili tüm konulardan aracın üreticisinin sorumlu olmasını bekliyor”muş. Satın aldı da, markaya dönüp öyle sattım, kenara çekileyim diyemezsin deniyor. Her marka sonrasını da düşünecek deniyor… Elektrikliyi alınca her sokağa, evlerimizin yanındaki kendi kapalı garajımıza bir şarj ünitesi de kurulması lazım diyor.… İsteyenin bir yüzü diyor…… * * * Nasıl itiliyor, nasıl pompalanıyor bu aralar elektrikli anlatamam…… Dal bayiden içeri… ‘Sarın bana, sarı olsun’  diyesi geliyor insanın. Zannedersin o kadar ‘uygun’ ki şartlar, elektrikli ‘almadığımız için ‘suçlu’ bile ilan edilebiliriz…… Peki rakamlar ne diyor? Türkiye.… 757 binlik 2016 pazarında 44, 722 binlik 2017 pazarında 76 adet. Avrupa.… 14.6 milyonluk 2016 pazarında 63 bin 479, 15.1 milyonluk 2017 pazarında ise 97 bin 571 adet.… Bunlar sadece yüzde 100 elektrikli (EV) tabir edilen otomobiller. Elektriğe bağlanıp şarj edilen ancak bir de atmosferik motoru bulunan elektrikliler (PHEV) var ki o zaman Avrupa’da 2017 yılı yaklaşık 306 bin adede çıkıyor.… ABD’de bile 2017 yılı PHEV+EV satışı 163 bin 200 adet. * * * “Türk halkı elektrikli istiyor…” haberleri ve araştırmaları bu aralar havada uçuşuyor. Ee, alsanıza. Tutan mı var, yoksa,… ‘Türkiye’nin otomobili’ni mi bekliyorsunuz?','24/05/2018', ?
'Üniversiteleri bölmek, eğitimi iyileştirmez','Sözcü','YURDAGÜL UYGUN','Bu ülkede yapılan en kolay şey yaftalamak, ayrıştırmak, ötekileştirmek… Sonuç olarak da kutuplaştırmak. Hiç fark etmiyor, herhangi bir konuda karşınızdakinden farklı düşünüyorsanız, aynı ‘tarafta’ dahi olsanız, öteki tarafa itiliyorsunuz. Üniversiteliler, günlerdir direniyor bölünmeye karşı. Ve bunların hepsinin aynı görüşten olmadığı da çok açık. Birleştikleri tek bir konu var; üniversitelerinin bölünmemesi. Çünkü bilimi dert edinmiş onlarca akademisyen, öğrenci biliyor ki üniversiteleri bölmek, yeni üniversite kurmak, üniversitelerin yapısını iyileştirmeyecek… Türkiye’de eğitimin başarılı olmadığı herkesin kabulü artık… Nitekim Kamu Başdenetçisi Şeref Malkoç, kurum bazında en fazla şikayetin YÖK ve Milli Eğitim’den geldiğini daha birkaç önce açıkladı. Son dönemde üniversitelerle ilgili haberlere baktığımızda gördüklerimiz, ‘bilim yuvaları’nın ne halde olduğunu gayet açık gösteriyor; Öncelikle eşini, kardeşini, çocuğunu kısacası akrabasını üniversiteye alan rektör haberleri öyle bir kanıksadık ki, neredeyse “Aman, çok var bundan, artık haber değeri yok” durumuna geldik. Üniversitelerdeki siyasallaşma, Orhan Gazi Üniversitesi’nde katliamla sonuçlandı. Öğretim Üyesi Yetiştirme Programı (ÖYP) sorunu hala kanayan yara… Üniversite sayımız arttı, 2003’te 70 olan üniversite sayısı, 200’lere yaklaştı. Bu arada dekansız, doçentsiz, profesörsüz, öğrencisiz, sadece rektör ve sekreterden oluşan üniversitelere şahit olduk. Yeni üniversitelerin açılmasına kimse karşı çıkmıyor. Çok da sevindirici bir durum. Ama Öğretim Üyesi Yetiştirme Programı (ÖYP) sorununu çözmeden, kadrolar tamamlanmadan, yeni üniversite kurmanın bir anlamı var mı, bunu gerçekten merak ediyoruz. Birçok ÖYP’li doçent olmak için tezini bitirmiyor, çünkü bitirdiğinde üniversiteyle ilişiği kesilecek… Üniversiteleri bölmek, yenilerini kurmak yerine öncelikle kadro sorununun çözülmesi gerekiyor. Ayrıca üniversitelerin bölünmesi de tartışılabilir. Ancak böleceğiniz üniversitelerin hiçbir bileşeniyle konuşmadan, onları yok sayarak bu kararı alırsanız, elbette tepki alırsınız. Çünkü üniversite demek sadece derse girmek değildir, fikirlerin tartışıldığı, dünyayı öğrenmeye başladığınız yerdir.','24/05/2018', ?
'SEÇİMDEN SEÇMENE','Sözcü','MESUT PARLAK','Geçenlerde fikirlerine çok değer verdiğim bir  arkadaşımla, ülkedeki siyasi durumları konuşurken bana verdiği cevaptan irkilmedim desem, yalan olur. Arkadaşım artık ülkedeki siyasetle ilgilenmediği gibi, televizyonlarda ne haber ne de açık oturum izlediğini söyledi. Bu söylediklerine hayretle bakınca “Neden yüzüme öyle bakıyorsun?” diye sordu. “Çoğunluk benimle aynı durumda” diye de ekledi. Bu cevap benim için çok acı ve inciticiydi.  Ülkemin değerli aydınları ve arkadaşım böyle düşünür hale geldiyse, ülkem insanında çok ciddi sorunlar var demektir. Arkadaşıma soruyorum, peki neden? Cevapları sıralıyor. •       Siyasilerin birbirlerine attıkları iftiralar ve ettikleri hakaretlere bakar mısın? Öyle hakaretler ediyorlar ki, kullandıkları kelimeler sanki dilimizde yeni bir siyasi terminoloji oluşturuyor. •       Toplum psikolojik açıdan çok gerildi. Yaşanan kavgaların ve cinayetlerin temelinin çoğu bu gerilimden ötürü… •       Ülkenin içeride ve dışarıda yaşadığı bu denli sorunlar varken erken seçime gerek var mıydı? Seçim yapılacaktı da neden OHAL kaldırılmadı? OHAL’e gerek varsa neden erken seçim? •       Kaç demokratik uygar ülkede, OHAL’le seçime gidildiği görülmüştür? •       Ülkede liyakatın olduğuna inanıyor musun? •       Bu yapılan siyasetle özellikle genç kuşakların hayalleri yok edilmiyor mu? •       Şu anda 25-45 yaş arasında genç, liyakatlı ve donanımlı gençlerin bir an önce kendilerini batılı bir ülkeye atma uğraşı içerisinde olduğunu görmüyor musun? •       Önde gelen büyük sermaye sahipleri ve sanayicilerin yurtdışına kaynak aktardırdıklarını sen, ben değil Sayın Cumhurbaşkanı dile getirmedi mi? GERÇEK VAATLERDE BULUNUN… Değerli Okurlar, şu anda insanımız çok yoğun sıkıntılar yaşıyor. Ama gelin görün ki, erken seçimin gündeme gelmesiyle birlikte var olan bu gerginlik, siyasilerin söylemleriyle daha da derinleşti. Korkarım ki bu derinleşme, peşinden keskin bir ayrışmayı da getirecek. İlk duyduğumda hayrete düştüğüm arkadaşımın söylemlerini, düşündükçe katılmadan edemediğim bazı ortak noktalar olduğu kanısına vardım. •       Bakın, Sayın Cumhurbaşkanı kızgın bir ifadeyle ne diyor; bazı işadamları kaynaklarını dışarıya aktarıyor. Herkes aklını başına alsın, aksi takdirde gereğini yaparız. Ben de öğrenmek istiyorum, peki Sayın Cumhurbaşkanı, bunları biliyorsunuz da zamanında bu kaynakların dışarıya aktarılmaması için ne gibi önlemler aldınız? •       Genç kuşaklar neden yurtdışına kaçmaya çalışıyor? Kamuoyu nedenlerini biliyor da siz yönetenler farkında mısınız? •       Yabancı sermaye, kendi insanımız kaynaklarını dışarıya aktarırken, ülkeye gelir mi? TÜSİAD Başkanı, OHAL kalkmazsa yatırımcı gelmez diye sizleri uyardı. Peki, bu konuda siz ne yaptınız? Şimdi iktidarın seçim kazanma vaatlerine göz atalım. •       Emekliye iki ikramiye! Geçen dönem, CHP bunu dile getirdiğinde bakın kimler ne demişti? Sayın Davutoğlu; “Karşılığı olmayan vaatler… Kimin cebinden veriyorsun o parayı?” Sayın Şimşek; “Bekara karı boşamak kolay… Bunu yapsınlar oyumu CHP’ye veririm. Ekonomi çöker.” Sayın Çelik; “Gayri ciddi bir şeydir. Bunun karşılığı nerede? Mümkün olmayan bir vaat.” Sayın Ağbal; “Dini bayramlarda 1000’er lira verebilmek için imkanları zorluyoruz.” •       İmar affı (Boğazdaki villalar dahil) •       Yaşlı aylıkları arttırılacak •       Çiftçiye mazot desteği •       Bedelli askerlik •       Öğrenci affı •       Vergi affı Değerli okurlar; tüm emekli ve yaşlı aylıklarına yapılacak zamma kimsenin karşı çıkmayacağı gibi, daha fazlası da yürekten istenir. Emekli soruyor, şarkıda dendiği gibi “Daha önceleri neredeydiniz?” Cevap sokaktan geliyor, seçim var kardeşim… Ülkeyi yönetenler; içimizi acıtmayın. Bu kaçıncı imar affı! Her defasında imara af getirirseniz kaçak yapılanmanın önüne geçemezsiniz. Vergi affı yerine de vergi oranlarında iyileştirme yaparak sorunu çözmelisiniz. Erken seçime gidiyorsanız, lütfen halkınıza gerçek vaatlerde bulununuz. Şu gerçeği asla göz ardı edemezsiniz. Yöneten sizler, bizim geçen yıla göre fakirleşmediğimizi söyleyebilir misiniz? SON SÖZ: Seçimden önce zam yapacak kadar enayi miyim? TURGUT ÖZAL','24/05/2018', ?
'On yıldır barışa doyamadık','Sözcü','NEDİM TÜRKMEN','Kayıt dışı varlıkların ekonomiye kazandırılması amacıyla; Türk vatandaşlarının yurtdışında bulunan varlıklarının tekrar Türk ekonomisine dönmesi için, son 10 yılda dördüncü kez “Varlık Barışı” düzenlemesi getirildi. Bu yılın ilk 3 ayında 2.2 milyar doların yurtdışına gittiği bir ortamda; kanun tasarısının ilk halinde olmamasına rağmen, komisyon safhasında varlık barışına ilişkin düzenlemeler Kanun metnine eklendi ve 7143 sayılı Kanun’un içinde yer bularak 18.05.2018 tarihinde Resmi Gazete’de yayımlanarak yasalaştı. İtiraf etmeliyim ki; böyle bir ortamda varlık barışı düzenlemesinin tekrar getirilmesi, oldukça cesur bir hamle oldu. Ancak, beklenen sonuçların alınabileceğini düşünmüyorum. KAPSAM VE VERGİ ORANI Gerçek ve tüzel kişilere ait; – Yurtdışında bulunan; para, altın, döviz, menkul kıymet ve diğer sermaye piyasası araçları ile, – Yurtiçinde bulunan; para, altın, döviz, menkul kıymet ve diğer sermaye piyasası araçları ile taşınmazlar, Varlık Barışı düzenlemesi ile kayıtlara alınacak; Türkiye’ye getirilen veya kayda alınan varlıklar nedeniyle, vergi incelemesi veya vergi tarhiyatı yapılamayacaktır. Yurtdışında bulunan varlıkların 30.11.2018 tarihine kadar Türkiye’ye bankalar ya da aracı kuruma bildirilmesi, yurtiçindekilerin ise yine 30.11.2018 tarihine kadar vergi dairelerine beyan edilmesi ve kanuni defterlere kaydedilmesi gerekmektedir. Yurtdışındaki varlıkların 31.07.2018 tarihine kadar yurda getirilmesi ve yurtiçindeki varlıkların da bu tarihe kadar yasal defterlere kayıt edilmesi durumunda; vergi ödenmeyecek, 31.07.2018 tarihinden sonra yapılacak olan bu kapsamdaki işlemler üzerinden ise 31.12.2018 tarihine kadar %2 vergi ödenecektir. VARLIKLAR YURDA GETİRİLMEK ZORUNDA MI? Varlık barışı kapsamında bulunan varlıkların, geçmişte herhangi bir tarihte var olduğunu ispat etme şartı yoktur. Belirlenen süre içinde varlığın Türkiye’ye getirilmesi ve kayda alınması yeterli sayılmaktadır. Yurtdışında bulunan varlıkların, bildirim yapıldığı tarihten itibaren 3 ay içinde Türkiye’ye getirilmesi veya Türkiye’deki bankalarda veya aracı kurumlarda açılacak bir hesaba transfer edilmesi gerekmektedir. Yurtdışındaki varlıklar, yurtdışında bulunan banka veya finansal kurumlardan kullanılan ve Kanun’un yürürlük tarihi itibarıyla kanuni defterlerde kayıtlı olan kredilerin en geç 30.11.2018 tarihine kadar kapatılmasında kullanılabilir. Bu durumda, defter kayıtlarından düşülmesi kaydıyla, borcun ödenmesinde kullanılan varlıklar için yurda getirilme şartı aranmayacaktır. Ayrıca, kanuni defterlerde kayıtlı olan sermaye avanslarının, yurtdışında bulunan para, altın, döviz, menkul kıymet ve diğer sermaye piyasası araçlarının bu hükmün yürürlüğe girmesinden önce Türkiye’ye getirilmek suretiyle karşılanmış olması hâlinde, söz konusu avansların defter kayıtlarından düşülmesi kaydıyla bu düzenlemeden yararlanılacaktır. Yine, Vergi Usul Kanunu uyarınca; defter tutan mükellefler, bu düzenleme kapsamında Türkiye’ye getirdikleri varlıklarını, dönem kazancının tespitinde dikkate almaksızın işletmelerine dahil edebilecekleri gibi, aynı varlıkları vergiye tabi kazancın ve kurumlar için dağıtılabilir kazancın tespitinde dikkate almaksızın işletmelerinden çekebileceklerdir. VARLIKLAR ELDEN ÇIKARILINCA NE OLACAK? Düzenleme kapsamında ödenen vergi, hiçbir suretle gider yazılamaz ve başka bir vergiden mahsup edilemez. Türkiye’ye getirilen veya kanuni defterlere kaydedilen varlıkların elden çıkarılmasından doğan zararlar, gelir veya kurumlar vergisi uygulaması bakımından gider veya indirim olarak kabul edilmez. Kayda alınan varlıkların elden çıkartılmasından bir kazanç doğması halinde ise, vergi hesaplanacağı muhakkaktır. Türklerin yurtdışında 135 milyar dolar parası olduğuna ilişkin şehir efsaneleri ortada dolaşa dursun, son 10 yılda dördüncü kez çıkartılan varlık barışı düzenlemeleri hiç başarılı olamadı. Öyle ki; vergi oranının sıfır olarak belirlendiği ve 2016 yılında 6736 sayılı yasayla çıkartılan varlık barışına ilişkin, Maliye Bakanlığı istatistik bile açıklayamadı. Son 3 yılda yaşanan darbe girişimi, ekonomik kriz, olağanüstü hal uygulamaları ve Türk parasının pula dönmesi karşısında; en zengininden en fakirine vatandaşlarımız arasında yeni ülke arayışları başladı ve bu kapsamda geçen yıl Türk vatandaşları dünyada kendi ülkeleri dışında gayrimenkul satan alan ülke olarak ülkemizi 4. sıraya taşıdılar. Sermayenin yönü, tamamen yurtdışına para çıkartmak şeklinde iken; temmuz sonuna kadar vergisiz, sonraki tarihlerde %2 vergi ile ülkeye varlık girebileceğini düşünmek için, aşırı iyimser olmak gerektiğini düşünüyorum. Gerçi iyimserliğin kimseye zararı yok ama gerçeklerden de çok fazla kopmamakta fayda var.','24/05/2018', ?
'Gerçekler çarpıtılıyor!','Sözcü','TOKMAK (RAHMİ TURAN)','Türkiye’nin gerçeğe ihtiyacı var. İktidar kanadı, emirlerindeki Kamuoyu Araştırma Şirketleri vasıtasıyla gerçeği çarpıtıp milleti yanıltmak istiyor. Saray’ın beslemesi olan bir şirket kamuoyu araştırması yaptırmış, Meral Akşener’e destek yüzde 11.5, Erdoğan’a yüzde 48.5 çıkmış! Kararsızlar dağıtıldığında Erdoğan seçimi birinci turda kazanıyormuş! Fakat… Ne kadar çabalarlarsa çabalasınlar gerçekler örtülemiyor. Medyanın yüzde 90’ı iktidarın emir eri… Onlar için sadece Erdoğan ve partisi AKP var. Oysa muhalif adaylar Türkiye’yi sarsıyor, büyük kalabalıklar topluyor, ezilen vatandaşlar umutla muhalefete sarılıyor. Arkadaşım Mustafa Küçükaslan dün sabah telefonla arayarak: “Meral Hanım’ın Antalya mitingi muhteşemdi. Fakat ne yazık ki bir-ikisi hariç televizyonlar bu ihtişamlı mitingi göstermedi!” diye yakındı… Haklıdır. Bugün ülkemizde iktidar yalakalığının tavan yaptığı bir dönemde yaşıyoruz. Parayı bastıran iktidar mensupları anketlerde istediği sonucu çıkartıyor. Fakat bu aldatmaca ters tepecek, farkında değiller!','24/05/2018', ?
'Türkiye masumiyetini kaybetti','Sözcü','NASUH MAHRUKİ','Bunu söylerken çok üzgünüm ama AKP Türkiye’si artık o bildiğimiz eski Türkiye değil. Nilüfer’in, Sezen Aksu’nun ve harika ses sanatçılarımızın hepimizin hayatında yeri olan, hepimizin ruhunu incelten, o duygu yüklü ve samimi şarkılarındaki masumiyetimizi kaybettik. Kemal Sunal’ın, Zeki Alasya’nın, Metin Akpınar’ın ve müthiş sinema sanatçılarımızın canlandırdığı Anadolu insanındaki içtenliği, iyi niyeti ve saflığımızı kaybettik. Hababam Sınıfı’nın hepimizi kahkahalarla güldüren muzip öğrencilerinin masum şakalarındaki o içtenliği, güzelliği yitirdik artık ve olmadığımız başka bir şeye dönüştük… Peki neden? Çünkü artık her şey siyasallaştı, her şeyimiz siyasallaştı. İktidar geldiği günden itibaren hepimizi taraf olmaya zorladı, olmazsak bertaraf oluruz diye tehdit etti. İyi ve kötüyü, doğru ve yanlışı bile siyasi tercihimize uydurmak zorunda kaldık. Doğru doğru olduğu için değil, bizim siyasi tercihimize uyduğu için doğru artık. İyi iyi olduğu için değil, iktidar iyi dediği ve biz de iktidara yakın olup menfaat elde etmek istediğimiz için iyi artık… Oğluyla paraları sıfırladı, kulaklarınızla duyduğunuz ve 16 yıldır her vurgusunu, her tınısını, her iniş çıkışını, her şeyini çok iyi bildiğiniz ve tanıdığınız tapelerdeki o korkunç sese sesinizi bile çıkarmadınız… Ekonomi Bakanı 50 milyon Avro rüşvet yedi, AB Bakanı ve İç İşleri’yle Bayındırlık Bakanları oğullarıyla rüşvet yerken yakalandı. Ayakkabı kutularında milyon dolarlarla yakalandılar, hepsini 2.5 ayda saldılar, umurunuzda bile olmadı… Başbakan’ın oğullarının, yeğenlerinin, enişte beyin vergi kaçakçılığı yapılan off-shore bankalarda milyonlarca dolarlık gizli hesapları çıktı, yine bir yalanlar salladılar, inandınız, mesele yapmadınız… Başbakan’ın obez oğlu Singapur’da kumarhanede yakalandı, nasıl olsa yersiniz diye bir büyük yalan da ona salladılar, güya denetliyormuş kumarhaneyi diye, inandınız ve mesele yapmadınız. Bir başka AKP milletvekilinin Bulgaristan’da kumarhanede fotoğrafları çıktı, bunlar bizim özel işimiz, kim ne karışır dedi, onu da meseleden saymadınız… Aklınıza gelebilecek bütün sınavlarda, ÖSYM, ÖSS, KPSS, LYS, TEOG Merkezi Ortak Sınav, Yargıçlık, Tıpta Uzmanlık, İş Güvenliği Uzmanlığı, Komiser Yardımcılığı, Polis Okulu Giriş, Askeri Okul ve daha dünya kadar sınav soruları çalındı, yandaşlara verildi, her yerde sizin hakkınız yendi, hak ettiğiniz yerlere başkaları yerleştirildi, oralı bile olmadınız… Medyanın %90’ını tehditle, şantajla, zorla ele geçirdiler ve kendi yalanları hariç hiçbir muhalif sese havuz medyalarında asla izin vermediler. Gözümüzün önünde, ülkenin en güçlü kalemlerini, en iyi televizyoncularını sırf muhalefet ediyor diye işten attırdılar. Yetmedi, hepimizin vergileriyle finanse edilen TRT’yi bile kendilerine benzettiler. AKP kongrelerini geçtim, AKP ilçe faaliyetlerini bile canlı veren hepimizin kanalı TRT, İyi Parti’nin ve CHP’nin kongresini, mitinglerini bir saniye bile vermemek ve geçiştirmek için her şeyi yaptı, bunda bir yanlışlık var galiba bile demediniz… 64.000 kişiye, yanlış okumadınız, altmış dört bin kişiye Cumhurbaşkanı’na hakaretten soruşturma açıldı, 17.000 kişi hakkında fezleke düzenlendi, kim bilir kaç kişi hapse atıldı, bir kere bile sormadınız, neden lise öğrencileri dahil her yaştan, her kesimden, her meslekten bunca insan, kapılarına polis dayanacağını hatta tutuklanacağını bile bile bizim asrın liderimize bu kadar yükleniyor, eleştiriyor diye… Atatürk’ün kurduğu makamlara oturanlar, kulağım ağrıyor, soğuk almışım gibi hepimizi aptal yerine koyan rezil kepaze, kendisi hakaret olan bahanelerle milli bayramlarımıza katılmadılar, ne oluyor kardeşim burada bile demediniz… Bütün dünyanın önünde saygıyla eğildiği büyük kurtarıcımız, Cumhuriyet’imizin kurucusu Atatürk’e etmedikleri hakareti bırakmadılar, okul ders programlarından çıkardılar, hafızalarımızdan silmek için her tür kötülüğü yaptılar, sustunuz, büyük vefasızlık ettiniz… Türkiye’de Türk olmayı, Türklüğünle gurur duymayı ırkçılıkla eşdeğer gördüler, ayrıştırıcılıktır dediler, Türk diye bir ırk yoktur bile dediler, sanki siz Fransızmışsınız gibi davrandınız… ANDIMIZ’ın okullarda okutulması yasaklandı, NE MUTLU TÜRKÜM DİYENE’ler, yasaklandı, milli bayramlarımızı kutlamak yasaklandı, ÖNCE VATAN’lar her yerden kazındı, umurunuzda bile olmadı… Eğitimi bitirmek ve Türk gencini cahil bırakmak için 15 yılda 6 Bakan ve 16 defa eğitim sistemi değiştirildi. Gözümüzün önünde bütün okullar zorla imam hatipe dönüştürüldü, eğitim dincileştirildi, bilimden uzaklaştırıldı, ilkokullara bile mescit zorunluluğu getirdiler, hiçbiriniz umursamadınız… Dinci vakıflarda, tarikat yurtlarında geleceğimiz olan küçücük çocuklarımıza tecavüz ettiler, hem de aylarca ve sistematik olarak, AKP’nin bakanı çıkıp bir kereden bir şey olmaz dedi, ne saçmalıyorsun sen bile diyemediniz… Elde Kuran siyasi miting yaptılar, camide şehit cenazesine kol dayayıp siyasi konuşmalar yaptılar, bu kadar da olmaz, ayıp, edep yahu bile diyemediniz… Silahsız Mavi Marmara gemisinde, İsrail askerleri 9’u Türk 10 kişiyi öldürdüler. AKP 20 milyon dolara, silahsız sivillere ateş açtığı için savaş suçlusu olarak yargılanması gereken İsrail askerlerini ve İsrail silahlı Kuvvetleri’ni akladı ve ölenlerin ailelerinin bile dava açamayacağı şekilde anlaşma yaptı, bunlar neler söylediler ama neler yaptılar bile demediniz… Ege’deki 18 Adamızı göz göre göre Yunanistan’a peşkeş çektiler, Yunan Savunma Bakanı, sıkıyorsa gelin alın diye bütün dünyanın gözü önünde posta koydu hepimize, Türk’ün gururunu ayaklar altına aldılar, kılınızı kıpırdatmadınız… 15 Temmuz’da darbeye kalkışan bütün FETÖ’cü üst rütbeli subayların terfi kararlarının altında Tayyip Erdoğan’ın imzası olduğu halde, işin bu tarafını görmezden geldiniz… Tarihin gördüğü en azılı düşmanları yurttan kovarak ülkemizi kuran, koruyan, bize, hepimize, Türk Milleti’ne ve Türkiye Cumhuriyeti’ne şanla, şerefle hizmet eden, Türk yurdunu bağımsız kılan TSK’yı, TSK yapan 300 yıllık Askeri Okulların kapatılmasına gıkınızı bile çıkarmadınız… Bitmiş PKK’yı azdırdılar, üstüne IŞİD gibi bir dolu psikopat terör örgütü militanlarını da ülkemize doldurdular. Terörist örgütler kritik zamanlarda, seçim dönemlerinde defalarca katliam yaptı her yerde, nereden çıktı bu kadar terör örgütü diye sormadınız bile… Türkiye sanki refah içinde yüzüyor da başkalarına da yetermiş gibi, çoğunun hiçbir vasfı olmayan, kim olduğu belli olmayan 4 milyon mülteciyi sınırda kimlik kontrolü bile yapmadan ülkemize doldurdular, sanki burası başkasının ülkesiymiş gibi kayıtsız kaldınız… Güzeller güzeli ülkemiz 16 yılda her geçen gün, insani gelişmişliği ölçen bütün istatistiklerde üçer, beşer, onar gerilere düştü, hiç ilgilenmediniz… Bütün seçimlerde oy çaldılar, devletin bütün imkanlarını ve örtülü ödenekleri her seçimde iktidarları için kullandılar, YSK’ya, Anayasa’ya aykırı olarak, daha seçim devam ederken mühürsüz oyları kabul ettirdiler, yan gözle bile bakmadınız… Güneydoğu’da OHAL kalktı, ne güzel köyümüze geri döndük diye boy boy reklam kampanyası yaptılar, hiç sormadan inandınız. Bugün koca ülkenin tamamı neredeyse 2 yıldır OHAL’de ve Türkiye tarihinin en önemli seçimine, rejimini değiştirecek seçime OHAL’de ve ağır parti devleti baskısı altında girecek. Bu ne kepazelik kardeşim, böyle demokrasi mi olur bile demiyorsunuz… Doğduğun günden beri etrafında seninle birlikte oluşan, gelişen, büyüyen koca Türkiye’yi komple değiştirdiler, bir çağ geri götürdüler, Araplaştırdılar, kılınızı bile kıpırdatmadınız… AKP’nin ve asrın lideri ilan ettikleri genel başkanlarının bu kadar suçu fütursuzca işleyebilmelerinin ve bu kadar kötülüğü yargıya takılmadan yapabilmelerinin asıl sorumlusu sizsiniz güzel kardeşim. Bunların küçük suçlarını çeşitli sebeplerle görmezden geldiniz ve büyük suçları, çok daha büyük suçları işlemelerinin de yolunu açtınız… Masumiyetimizi kaybettik ama geri kazanmak ve yine normal insanlar, normal bir ülke olmak, normal bir hayat yaşamak için elimizde harika bir fırsat var. 24 Haziran 2018 seçimleri, tekrar eski, güzel, sıradan ve normal günlerimize geri dönmek için çok büyük bir fırsat. Dilerim, her şeyden sorumlu olduğu halde, aldatıldım diyerek bütün suçu başkalarına atanların suçlarına artık ortak olmazsınız ve AKP’nin kötülüklerini, suçlarını, yalanlarını bu sefer görmezden gelmezsiniz. 24 Haziran’da, bu kez vicdanınızın sesini dinlemeniz dileğiyle…','24/05/2018', ?
